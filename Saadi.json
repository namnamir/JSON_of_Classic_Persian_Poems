[
    {
        "9323": {
            "Audio": "https://i.ganjoor.net/a/9323.ogg",
            "Author": "سعدی",
            "Book": "غزلیات سعدی",
            "Poem": "اول دفتر به نام ایزد دانا\nصانع پروردگار حی توانا\n\nاکبر و اعظم خدای عالم و آدم\nصورت خوب آفرید و سیرت زیبا\n\nاز در بخشندگی و بنده نوازی\nمرغ هوا را نصیب و ماهی دریا\n\nقسمت خود می‌خورند منعم و درویش\nروزی خود می‌برند پشه و عنقا\n\nحاجت موری به علم غیب بداند\nدر بن چاهی به زیر صخره صما\n\nجانور از نطفه می‌کند شکر از نی\nبرگ‌تر از چوب خشک و چشمه ز خارا\n\nشربت نوش آفرید از مگس نحل\nنخل تناور کند ز دانه خرما\n\nاز همگان بی‌نیاز و بر همه مشفق\nاز همه عالم نهان و بر همه پیدا\n\nپرتو نور سرادقات جلالش\nاز عظمت ماورای فکرت دانا\n\nخود نه زبان در دهان عارف مدهوش\nحمد و ثنا می‌کند که موی بر اعضا\n\nهر که نداند سپاس نعمت امروز\nحیف خورد بر نصیب رحمت فردا\n\nبارخدایا مهیمنی و مدبر\nوز همه عیبی مقدسی و مبرا\n\nما نتوانیم حق حمد تو گفتن\nبا همه کروبیان عالم بالا\n\nسعدی از آن جا که فهم اوست سخن گفت\nور نه کمال تو وهم کی رسد آن جا\n\n",
            "Source": "https://ganjoor.net/saadi/divan/ghazals/sh1/",
            "Title": "غزل ۱"
        },
        "9324": {
            "Audio": "https://i.ganjoor.net/a/9324.ogg",
            "Author": "سعدی",
            "Book": "غزلیات سعدی",
            "Poem": "ای نفس خرم باد صبا\nاز بر یار آمده‌ای مرحبا\n\nقافله شب چه شنیدی ز صبح\nمرغ سلیمان چه خبر از سبا\n\nبر سر خشمست هنوز آن حریف\nیا سخنی می‌رود اندر رضا\n\nاز در صلح آمده‌ای یا خلاف\nبا قدم خوف روم یا رجا\n\nبار دگر گر به سر کوی دوست\nبگذری ای پیک نسیم صبا\n\nگو رمقی بیش نماند از ضعیف\nچند کند صورت بی‌جان بقا\n\nآن همه دلداری و پیمان و عهد\nنیک نکردی که نکردی وفا\n\nلیکن اگر دور وصالی بود\nصلح فراموش کند ماجرا\n\nتا به گریبان نرسد دست مرگ\nدست ز دامن نکنیمت رها\n\nدوست نباشد به حقیقت که او\nدوست فراموش کند در بلا\n\nخستگی اندر طلبت راحتست\nدرد کشیدن به امید دوا\n\nسر نتوانم که برآرم چو چنگ\nور چو دفم پوست بدرد قفا\n\nهر سحر از عشق دمی می‌زنم\nروز دگر می‌شنوم برملا\n\nقصه دردم همه عالم گرفت\nدر که نگیرد نفس آشنا\n\nگر برسد ناله سعدی به کوه\nکوه بنالد به زبان صدا\n\n",
            "Source": "https://ganjoor.net/saadi/divan/ghazals/sh2/",
            "Title": "غزل ۲"
        },
        "9325": {
            "Audio": "https://i.ganjoor.net/a/9325.ogg",
            "Author": "سعدی",
            "Book": "غزلیات سعدی",
            "Poem": "روی تو خوش می‌نماید آینه ما\nکآینه پاکیزه است و روی تو زیبا\n\nچون می روشن در آبگینه صافی\nخوی جمیل از جمال روی تو پیدا\n\nهر که دمی با تو بود یا قدمی رفت\nاز تو نباشد به هیچ روی شکیبا\n\nصید بیابان سر از کمند بپیچد\nما همه پیچیده در کمند تو عمدا\n\nطایر مسکین که مهر بست به جایی\nگر بکشندش نمی‌رود به دگر جا\n\nغیرتم آید شکایت از تو به هر کس\nدرد احبا نمی‌برم به اطبا\n\nبرخی جانت شوم که شمع افق را\nپیش بمیرد چراغدان ثریا\n\nگر تو شکرخنده آستین نفشانی\nهر مگسی طوطیی شوند شکرخا\n\nلعبت شیرین اگر ترش ننشیند\nمدعیانش طمع کنند به حلوا\n\nمرد تماشای باغ حسن تو سعدیست\nدست فرومایگان برند به یغما\n\n",
            "Source": "https://ganjoor.net/saadi/divan/ghazals/sh3/",
            "Title": "غزل ۳"
        },
        "9326": {
            "Audio": "https://i.ganjoor.net/a/9326.ogg",
            "Author": "سعدی",
            "Book": "غزلیات سعدی",
            "Poem": "اگر تو فارغی از حال دوستان یارا\nفراغت از تو میسر نمی‌شود ما را\n\nتو را در آینه دیدن جمال طلعت خویش\nبیان کند که چه بودست ناشکیبا را\n\nبیا که وقت بهارست تا من و تو به هم\nبه دیگران بگذاریم باغ و صحرا را\n\nبه جای سرو بلند ایستاده بر لب جوی\nچرا نظر نکنی یار سروبالا را\n\nشمایلی که در اوصاف حسن ترکیبش\nمجال نطق نماند زبان گویا را\n\nکه گفت در رخ زیبا نظر خطا باشد\nخطا بود که نبینند روی زیبا را\n\nبه دوستی که اگر زهر باشد از دستت\nچنان به ذوق ارادت خورم که حلوا را\n\nکسی ملامت وامق کند به نادانی\nحبیب من که ندیدست روی عذرا را\n\nگرفتم آتش پنهان خبر نمی‌داری\nنگاه می‌نکنی آب چشم پیدا را\n\nنگفتمت که به یغما رود دلت سعدی\nچو دل به عشق دهی دلبران یغما را\n\nهنوز با همه دردم امید درمانست\nکه آخری بود آخر شبان یلدا را\n\n",
            "Source": "https://ganjoor.net/saadi/divan/ghazals/sh4/",
            "Title": "غزل ۴"
        },
        "9327": {
            "Audio": "https://i.ganjoor.net/a/9327.ogg",
            "Author": "سعدی",
            "Book": "غزلیات سعدی",
            "Poem": "شب فراق نخواهم دواج دیبا را\nکه شب دراز بود خوابگاه تنها را\n\nز دست رفتن دیوانه عاقلان دانند\nکه احتمال نماندست ناشکیبا را\n\nگرش ببینی و دست از ترنج بشناسی\nروا بود که ملامت کنی زلیخا را\n\nچنین جوان که تویی برقعی فروآویز\nو گر نه دل برود پیر پای برجا را\n\nتو آن درخت گلی کاعتدال قامت تو\nببرد قیمت سرو بلندبالا را\n\nدگر به هر چه تو گویی مخالفت نکنم\nکه بی تو عیش میسر نمی‌شود ما را\n\nدو چشم باز نهاده نشسته‌ام همه شب\nچو فرقدین و نگه می‌کنم ثریا را\n\nشبی و شمعی و جمعی چه خوش بود تا روز\nنظر به روی تو کوری چشم اعدا را\n\nمن از تو پیش که نالم که در شریعت عشق\nمعاف دوست بدارند قتل عمدا را\n\nتو همچنان دل شهری به غمزه‌ای ببری\nکه بندگان بنی سعد خوان یغما را\n\nدر این روش که تویی بر هزار چون سعدی\nجفا و جور توانی ولی مکن یارا\n\n",
            "Source": "https://ganjoor.net/saadi/divan/ghazals/sh5/",
            "Title": "غزل ۵"
        },
        "9328": {
            "Audio": "https://i.ganjoor.net/a/9328.ogg",
            "Author": "سعدی",
            "Book": "غزلیات سعدی",
            "Poem": "پیش ما رسم شکستن نبود عهد وفا را\nالله الله تو فراموش مکن صحبت ما را\n\nقیمت عشق نداند قدم صدق ندارد\nسست عهدی که تحمل نکند بار جفا را\n\nگر مخیر بکنندم به قیامت که چه خواهی\nدوست ما را و همه نعمت فردوس شما را\n\nگر سرم می‌رود از عهد تو سر بازنپیچم\nتا بگویند پس از من که به سر برد وفا را\n\nخنک آن درد که یارم به عیادت به سر آید\nدردمندان به چنین درد نخواهند دوا را\n\nباور از مات نباشد تو در آیینه نگه کن\nتا بدانی که چه بودست گرفتار بلا را\n\nاز سر زلف عروسان چمن دست بدارد\nبه سر زلف تو گر دست رسد باد صبا را\n\nسر انگشت تحیر بگزد عقل به دندان\nچون تأمل کند این صورت انگشت نما را\n\nآرزو می‌کندم شمع صفت پیش وجودت\nکه سراپای بسوزند من بی سر و پا را\n\nچشم کوته نظران بر ورق صورت خوبان\nخط همی‌بیند و عارف قلم صنع خدا را\n\nهمه را دیده به رویت نگرانست ولیکن\nخودپرستان ز حقیقت نشناسند هوا را\n\nمهربانی ز من آموز و گرم عمر نماند\nبه سر تربت سعدی بطلب مهرگیا را\n\nهیچ هشیار ملامت نکند مستی ما را\nقل لصاح ترک الناس من الوجد سکاری\n\n",
            "Source": "https://ganjoor.net/saadi/divan/ghazals/sh6/",
            "Title": "غزل ۶"
        },
        "9329": {
            "Audio": "https://i.ganjoor.net/a/9329.ogg",
            "Author": "سعدی",
            "Book": "غزلیات سعدی",
            "Poem": "مشتاقی و صبوری از حد گذشت یارا\nگر تو شکیب داری طاقت نماند ما را\n\nباری به چشم احسان در حال ما نظر کن\nکز خوان پادشاهان راحت بود گدا را\n\nسلطان که خشم گیرد بر بندگان حضرت\nحکمش رسد ولیکن حدی بود جفا را\n\nمن بی تو زندگانی خود را نمی‌پسندم\nکاسایشی نباشد بی دوستان بقا را\n\nچون تشنه جان سپردم آن گه چه سود دارد\nآب از دو چشم دادن بر خاک من گیا را\n\nحال نیازمندی در وصف می‌نیاید\nآن گه که بازگردی گوییم ماجرا را\n\nبازآ و جان شیرین از من ستان به خدمت\nدیگر چه برگ باشد درویش بی‌نوا را\n\nیا رب تو آشنا را مهلت ده و سلامت\nچندان که بازبیند دیدار آشنا را\n\nنه ملک پادشا را در چشم خوبرویان\nوقعیست ای برادر نه زهد پارسا را\n\nای کاش برفتادی برقع ز روی لیلی\nتا مدعی نماندی مجنون مبتلا را\n\nسعدی قلم به سختی رفتست و نیکبختی\nپس هر چه پیشت آید گردن بنه قضا را\n\n",
            "Source": "https://ganjoor.net/saadi/divan/ghazals/sh7/",
            "Title": "غزل ۷"
        },
        "9330": {
            "Audio": "https://i.ganjoor.net/a/9330.ogg",
            "Author": "سعدی",
            "Book": "غزلیات سعدی",
            "Poem": "ز اندازه بیرون تشنه‌ام ساقی بیار آن آب را\nاول مرا سیراب کن وان گه بده اصحاب را\n\nمن نیز چشم از خواب خوش بر می‌نکردم پیش از این\nروز فراق دوستان شب خوش بگفتم خواب را\n\nهر پارسا را کان صنم در پیش مسجد بگذرد\nچشمش بر ابرو افکند باطل کند محراب را\n\nمن صید وحشی نیستم در بند جان خویشتن\nگر وی به تیرم می‌زند استاده‌ام نشاب را\n\nمقدار یار همنفس چون من نداند هیچ کس\nماهی که بر خشک اوفتد قیمت بداند آب را\n\nوقتی در آبی تا میان دستی و پایی می‌زدم\nاکنون همان پنداشتم دریای بی پایاب را\n\nامروز حالی غرقه‌ام تا با کناری اوفتم\nآن گه حکایت گویمت درد دل غرقاب را\n\nگر بی‌وفایی کردمی یرغو به قاآن بردمی\nکان کافر اعدا می‌کشد وین سنگدل احباب را\n\nفریاد می‌دارد رقیب از دست مشتاقان او\nآواز مطرب در سرا زحمت بود بواب را\n\n«سعدی! چو جورش می‌بری نزدیک او دیگر مرو»\nای بی‌بصر! من می‌روم؟ او می‌کشد قلاب را\n\n",
            "Source": "https://ganjoor.net/saadi/divan/ghazals/sh8/",
            "Title": "غزل ۸"
        },
        "9331": {
            "Audio": "https://i.ganjoor.net/a/9331.ogg",
            "Author": "سعدی",
            "Book": "غزلیات سعدی",
            "Poem": "گر ماه من برافکند از رخ نقاب را\nبرقع فروهلد به جمال آفتاب را\n\nگویی دو چشم جادوی عابدفریب او\nبر چشم من به سحر ببستند خواب را\n\nاول نظر ز دست برفتم عنان عقل\nوان را که عقل رفت چه داند صواب را\n\nگفتم مگر به وصل رهایی بود ز عشق\nبی‌حاصل است خوردن مستسقی آب را\n\nدعوی درست نیست گر از دست نازنین\nچون شربت شکر نخوری زهر ناب را\n\nعشق آدمیت است گر این ذوق در تو نیست\nهمشرکتی به خوردن و خفتن دواب را\n\nآتش بیار و خرمن آزادگان بسوز\nتا پادشه خراج نخواهد خراب را\n\nقوم از شراب مست و ز منظور بی‌نصیب\nمن مست از او چنان که نخواهم شراب را\n\nسعدی نگفتمت که مرو در کمند عشق\nتیر نظر بیفکند افراسیاب را\n\n",
            "Source": "https://ganjoor.net/saadi/divan/ghazals/sh9/",
            "Title": "غزل ۹"
        },
        "9332": {
            "Audio": "https://i.ganjoor.net/a/9332.ogg",
            "Author": "سعدی",
            "Book": "غزلیات سعدی",
            "Poem": "با جوانی سر خوش است این پیر بی تدبیر را\nجهل باشد با جوانان پنجه کردن پیر را\n\nمن که با مویی به قوت برنیایم ای عجب\nبا یکی افتاده‌ام کاو بگسلد زنجیر را\n\nچون کمان در بازو آرد سروقد سیمتن\nآرزویم می‌کند کآماج باشم تیر را\n\nمی‌رود تا در کمند افتد به پای خویشتن\nگر بر آن دست و کمان چشم اوفتد نخجیر را\n\nکس ندیدست آدمیزاد از تو شیرین‌تر سخن\nشکر از پستان مادر خورده‌ای یا شیر را\n\nروز بازار جوانی پنج روزی بیش نیست\nنقد را باش ای پسر کآفت بود تأخیر را\n\nای که گفتی دیده از دیدار بت رویان بدوز\nهر چه گویی چاره دانم کرد جز تقدیر را\n\nزهد پیدا کفر پنهان بود چندین روزگار\nپرده از سر برگرفتیم آن همه تزویر را\n\nسعدیا در پای جانان گر به خدمت سر نهی\nهمچنان عذرت بباید خواستن تقصیر را\n\n",
            "Source": "https://ganjoor.net/saadi/divan/ghazals/sh10/",
            "Title": "غزل ۱۰"
        },
        "9333": {
            "Audio": "https://i.ganjoor.net/a/9333.ogg",
            "Author": "سعدی",
            "Book": "غزلیات سعدی",
            "Poem": "وقت طرب خوش یافتم آن دلبر طناز را\nساقی بیار آن جام می مطرب بزن آن ساز را\n\nامشب که بزم عارفان از شمع رویت روشن است\nآهسته تا نبود خبر رندان شاهدباز را\n\nدوش ای پسر می خورده‌ای چشمت گواهی می‌دهد\nباری حریفی جو که او مستور دارد راز را\n\nروی خوش و آواز خوش دارند هر یک لذتی\nبنگر که لذت چون بود محبوب خوش آواز را\n\nچشمان ترک و ابروان جان را به ناوک می‌زنند\nیا رب که دادست این کمان آن ترک تیرانداز را\n\nشور غم عشقش چنین حیف است پنهان داشتن\nدر گوش نی رمزی بگو تا برکشد آواز را\n\nشیراز پرغوغا شدست از فتنه چشم خوشت\nترسم که آشوب خوشت برهم زند شیراز را\n\nمن مرغکی پربسته‌ام زان در قفس بنشسته‌ام\nگر زان که بشکستی قفس بنمودمی پرواز را\n\nسعدی تو مرغ زیرکی خوبت به دام آورده‌ام\nمشکل به دست آرد کسی مانند تو شهباز را\n\n",
            "Source": "https://ganjoor.net/saadi/divan/ghazals/sh11/",
            "Title": "غزل ۱۱"
        },
        "9334": {
            "Audio": "https://i.ganjoor.net/a/9334.ogg",
            "Author": "سعدی",
            "Book": "غزلیات سعدی",
            "Poem": "دوست می‌دارم من این نالیدن دلسوز را\nتا به هر نوعی که باشد بگذرانم روز را\n\nشب همه شب انتظار صبح رویی می‌رود\nکان صباحت نیست این صبح جهان افروز را\n\nوه که گر من بازبینم چهر مهرافزای او\nتا قیامت شکر گویم طالع پیروز را\n\nگر من از سنگ ملامت روی برپیچم زنم\nجان سپر کردند مردان ناوک دلدوز را\n\nکامجویان را ز ناکامی چشیدن چاره نیست\nبر زمستان صبر باید طالب نوروز را\n\nعاقلان خوشه چین از سر لیلی غافلند\nاین کرامت نیست جز مجنون خرمن سوز را\n\nعاشقان دین و دنیاباز را خاصیتیست\nکان نباشد زاهدان مال و جاه اندوز را\n\nدیگری را در کمند آور که ما خود بنده‌ایم\nریسمان در پای حاجت نیست دست آموز را\n\nسعدیا دی رفت و فردا همچنان موجود نیست\nدر میان این و آن فرصت شمار امروز را\n\n",
            "Source": "https://ganjoor.net/saadi/divan/ghazals/sh12/",
            "Title": "غزل ۱۲"
        },
        "9335": {
            "Audio": "https://i.ganjoor.net/a/9335.ogg",
            "Author": "سعدی",
            "Book": "غزلیات سعدی",
            "Poem": "وه که گر من بازبینم روی یار خویش را\nتا قیامت شکر گویم کردگار خویش را\n\nیار بارافتاده را در کاروان بگذاشتند\nبی‌وفا یاران که بربستند بار خویش را\n\nمردم بیگانه را خاطر نگه دارند خلق\nدوستان ما بیازردند یار خویش را\n\nهمچنان امید می‌دارم که بعد از داغ هجر\nمرهمی بر دل نهد امیدوار خویش را\n\nرای رای توست خواهی جنگ و خواهی آشتی\nما قلم در سر کشیدیم اختیار خویش را\n\nهر که را در خاک غربت پای در گل ماند ماند\nگو دگر در خواب خوش بینی دیار خویش را\n\nعافیت خواهی نظر در منظر خوبان مکن\nور کنی بدرود کن خواب و قرار خویش را\n\nگبر و ترسا و مسلمان هر کسی در دین خویش\nقبله‌ای دارند و ما زیبا نگار خویش را\n\nخاک پایش خواستم شد بازگفتم زینهار\nمن بر آن دامن نمی‌خواهم غبار خویش را\n\nدوش حورازاده‌ای دیدم که پنهان از رقیب\nدر میان یاوران می‌گفت یار خویش را\n\nگر مراد خویش خواهی ترک وصل ما بگوی\nور مرا خواهی رها کن اختیار خویش را\n\nدرد دل پوشیده مانی تا جگر پرخون شود\nبه که با دشمن نمایی حال زار خویش را\n\nگر هزارت غم بود با کس نگویی زینهار\nای برادر تا نبینی غمگسار خویش را\n\nای سهی سرو روان آخر نگاهی باز کن\nتا به خدمت عرضه دارم افتقار خویش را\n\nدوستان گویند سعدی دل چرا دادی به عشق\nتا میان خلق کم کردی وقار خویش را\n\nما صلاح خویشتن در بی‌نوایی دیده‌ایم\nهر کسی گو مصلحت بینند کار خویش را\n\n",
            "Source": "https://ganjoor.net/saadi/divan/ghazals/sh13/",
            "Title": "غزل ۱۳"
        },
        "9336": {
            "Audio": "https://i.ganjoor.net/a/9336.ogg",
            "Author": "سعدی",
            "Book": "غزلیات سعدی",
            "Poem": "امشب سبکتر می‌زنند این طبل بی‌هنگام را\nیا وقت بیداری غلط بودست مرغ بام را\n\nیک لحظه بود این یا شبی کز عمر ما تاراج شد\nما همچنان لب بر لبی نابرگرفته کام را\n\nهم تازه رویم هم خجل هم شادمان هم تنگ دل\nکز عهده بیرون آمدن نتوانم این انعام را\n\nگر پای بر فرقم نهی تشریف قربت می‌دهی\nجز سر نمی‌دانم نهادن عذر این اقدام را\n\nچون بخت نیک انجام را با ما به کلی صلح شد\nبگذار تا جان می‌دهد بدگوی بدفرجام را\n\nسعدی علم شد در جهان صوفی و عامی گو بدان\nما بت پرستی می‌کنیم آن گه چنین اصنام را\n\n",
            "Source": "https://ganjoor.net/saadi/divan/ghazals/sh14/",
            "Title": "غزل ۱۴"
        },
        "9337": {
            "Audio": "https://i.ganjoor.net/a/9337.ogg",
            "Author": "سعدی",
            "Book": "غزلیات سعدی",
            "Poem": "برخیز تا یک سو نهیم این دلق ازرق فام را\nبر باد قلاشی دهیم این شرک تقوا نام را\n\nهر ساعت از نو قبله‌ای با بت پرستی می‌رود\nتوحید بر ما عرضه کن تا بشکنیم اصنام را\n\nمی با جوانان خوردنم باری تمنا می‌کند\nتا کودکان در پی فتند این پیر دردآشام را\n\nاز مایه بیچارگی قطمیر مردم می‌شود\nماخولیای مهتری سگ می‌کند بلعام را\n\nزین تنگنای خلوتم خاطر به صحرا می‌کشد\nکز بوستان باد سحر خوش می‌دهد پیغام را\n\nغافل مباش ار عاقلی دریاب اگر صاحب دلی\nباشد که نتوان یافتن دیگر چنین ایام را\n\nجایی که سرو بوستان با پای چوبین می‌چمد\nما نیز در رقص آوریم آن سرو سیم اندام را\n\nدلبندم آن پیمان گسل منظور چشم آرام دل\nنی نی دلارامش مخوان کز دل ببرد آرام را\n\nدنیا و دین و صبر و عقل از من برفت اندر غمش\nجایی که سلطان خیمه زد غوغا نماند عام را\n\nباران اشکم می‌رود وز ابرم آتش می‌جهد\nبا پختگان گوی این سخن سوزش نباشد خام را\n\nسعدی ملامت نشنود ور جان در این سر می‌رود\nصوفی گران جانی ببر ساقی بیاور جام را\n\n",
            "Source": "https://ganjoor.net/saadi/divan/ghazals/sh15/",
            "Title": "غزل ۱۵"
        },
        "9338": {
            "Audio": "https://i.ganjoor.net/a/9338.ogg",
            "Author": "سعدی",
            "Book": "غزلیات سعدی",
            "Poem": "تا بود بار غمت بر دل بی‌هوش مرا\nسوز عشقت ننشاند ز جگر جوش مرا\n\nنگذرد یاد گل و سنبلم اندر خاطر\nتا به خاطر بود آن زلف و بناگوش مرا\n\nشربتی تلختر از زهر فراقت باید\nتا کند لذت وصل تو فراموش مرا\n\nهر شبم با غم هجران تو سر بر بالین\nروزی ار با تو نشد دست در آغوش مرا\n\nبی دهان تو اگر صد قدح نوش دهند\nبه دهان تو که زهر آید از آن نوش مرا\n\nسعدی اندر کف جلاد غمت می‌گوید\nبنده‌ام بنده به کشتن ده و مفروش مرا\n\n",
            "Source": "https://ganjoor.net/saadi/divan/ghazals/sh16/",
            "Title": "غزل ۱۶"
        },
        "9339": {
            "Audio": "https://i.ganjoor.net/a/9339.ogg",
            "Author": "سعدی",
            "Book": "غزلیات سعدی",
            "Poem": "چه کند بنده که گردن ننهد فرمان را\nچه کند گوی که عاجز نشود چوگان را\n\nسروبالای کمان ابرو اگر تیر زند\nعاشق آنست که بر دیده نهد پیکان را\n\nدست من گیر که بیچارگی از حد بگذشت\nسر من دار که در پای تو ریزم جان را\n\nکاشکی پرده برافتادی از آن منظر حسن\nتا همه خلق ببینند نگارستان را\n\nهمه را دیده در اوصاف تو حیران ماندی\nتا دگر عیب نگویند من حیران را\n\nلیکن آن نقش که در روی تو من می‌بینم\nهمه را دیده نباشد که ببینند آن را\n\nچشم گریان مرا حال بگفتم به طبیب\nگفت یک بار ببوس آن دهن خندان را\n\nگفتم آیا که در این درد بخواهم مردن\nکه محالست که حاصل کنم این درمان را\n\nپنجه با ساعد سیمین نه به عقل افکندم\nغایت جهل بود مشت زدن سندان را\n\nسعدی از سرزنش خلق نترسد هیهات\nغرقه در نیل چه اندیشه کند باران را\n\nسر بنه گر سر میدان ارادت داری\nناگزیرست که گویی بود این میدان را\n\n",
            "Source": "https://ganjoor.net/saadi/divan/ghazals/sh17/",
            "Title": "غزل ۱۷"
        },
        "9340": {
            "Audio": "https://i.ganjoor.net/a/9340.ogg",
            "Author": "سعدی",
            "Book": "غزلیات سعدی",
            "Poem": "ساقی بده آن کوزه یاقوت روان را\nیاقوت چه ارزد بده آن قوت روان را\n\nاول پدر پیر خورد رطل دمادم\nتا مدعیان هیچ نگویند جوان را\n\nتا مست نباشی نبری بار غم یار\nآری شتر مست کشد بار گران را\n\nای روی تو آرام دل خلق جهانی\nبی روی تو شاید که نبینند جهان را\n\nدر صورت و معنی که تو داری چه توان گفت\nحسن تو ز تحسین تو بستست زبان را\n\nآنک عسل اندوخته دارد مگس نحل\nشهد لب شیرین تو زنبورمیان را\n\nزین دست که دیدار تو دل می‌برد از دست\nترسم نبرم عاقبت از دست تو جان را\n\nیا تیر هلاکم بزنی بر دل مجروح\nیا جان بدهم تا بدهی تیر امان را\n\nوان گه که به تیرم زنی اول خبرم ده\nتا پیشترت بوسه دهم دست و کمان را\n\nسعدی ز فراق تو نه آن رنج کشیدست\nکز شادی وصل تو فرامش کند آن را\n\nور نیز جراحت به دوا باز هم آید\nاز جای جراحت نتوان برد نشان را\n\n",
            "Source": "https://ganjoor.net/saadi/divan/ghazals/sh18/",
            "Title": "غزل ۱۸"
        },
        "9341": {
            "Audio": "https://i.ganjoor.net/a/9341.ogg",
            "Author": "سعدی",
            "Book": "غزلیات سعدی",
            "Poem": "کمان سخت که داد آن لطیف بازو را\nکه تیر غمزه تمامست صید آهو را\n\nهزار صید دلت پیش تیر بازآید\nبدین صفت که تو داری کمان ابرو را\n\nتو خود به جوشن و برگستوان نه محتاجی\nکه روز معرکه بر خود زره کنی مو را\n\nدیار هند و اقالیم ترک بسپارند\nچو چشم ترک تو بینند و زلف هندو را\n\nمغان که خدمت بت می‌کنند در فرخار\nندیده‌اند مگر دلبران بت رو را\n\nحصار قلعه باغی به منجنیق مده\nبه بام قصر برافکن کمند گیسو را\n\nمرا که عزلت عنقا گرفتمی همه عمر\nچنان اسیر گرفتی که باز تیهو را\n\nلبت بدیدم و لعلم بیوفتاد از چشم\nسخن بگفتی و قیمت برفت لؤلؤ را\n\nبهای روی تو بازار ماه و خور بشکست\nچنان که معجز موسی طلسم جادو را\n\nبه رنج بردن بیهوده گنج نتوان برد\nکه بخت راست فضیلت نه زور بازو را\n\nبه عشق روی نکو دل کسی دهد سعدی\nکه احتمال کند خوی زشت نیکو را\n\n",
            "Source": "https://ganjoor.net/saadi/divan/ghazals/sh19/",
            "Title": "غزل ۱۹"
        },
        "9342": {
            "Audio": "https://i.ganjoor.net/a/9342.ogg",
            "Author": "سعدی",
            "Book": "غزلیات سعدی",
            "Poem": "لاابالی چه کند دفتر دانایی را\nطاقت وعظ نباشد سر سودایی را\n\nآب را قول تو با آتش اگر جمع کند\nنتواند که کند عشق و شکیبایی را\n\nدیده را فایده آن است که دلبر بیند\nور نبیند چه بود فایده بینایی را\n\nعاشقان را چه غم از سرزنش دشمن و دوست\nیا غم دوست خورد یا غم رسوایی را\n\nهمه دانند که من سبزه خط دارم دوست\nنه چو دیگر حیوان سبزه صحرایی را\n\nمن همان روز دل و صبر به یغما دادم\nکه مقید شدم آن دلبر یغمایی را\n\nسرو بگذار که قدی و قیامی دارد\nگو ببین آمدن و رفتن رعنایی را\n\nگر برانی نرود ور برود باز آید\nناگزیر است مگس دکه حلوایی را\n\nبر حدیث من و حسن تو نیفزاید کس\nحد همین است سخندانی و زیبایی را\n\nسعدیا نوبتی امشب دهل صبح نکوفت\nیا مگر روز نباشد شب تنهایی را\n\n",
            "Source": "https://ganjoor.net/saadi/divan/ghazals/sh20/",
            "Title": "غزل ۲۰"
        },
        "9343": {
            "Audio": "https://i.ganjoor.net/a/9343.ogg",
            "Author": "سعدی",
            "Book": "غزلیات سعدی",
            "Poem": "تفاوتی نکند قدر پادشایی را\nکه التفات کند کمترین گدایی را\n\nبه جان دوست که دشمن بدین رضا ندهد\nکه در به روی ببندند آشنایی را\n\nمگر حلال نباشد که بندگان ملوک\nز خیل خانه برانند بی‌نوایی را\n\nو گر تو جور کنی رای ما دگر نشود\nهزار شکر بگوییم هر جفایی را\n\nهمه سلامت نفس آرزو کند مردم\nخلاف من که به جان می‌خرم بلایی را\n\nحدیث عشق نداند کسی که در همه عمر\nبه سر نکوفته باشد در سرایی را\n\nخیال در همه عالم برفت و بازآمد\nکه از حضور تو خوشتر ندید جایی را\n\nسری به صحبت بیچارگان فرود آور\nهمین قدر که ببوسند خاک پایی را\n\nقبای خوشتر از این در بدن تواند بود\nبدن نیفتد از این خوبتر قبایی را\n\nاگر تو روی نپوشی بدین لطافت و حسن\nدگر نبینی در پارس پارسایی را\n\nمنه به جان تو بار فراق بر دل ریش\nکه پشه‌ای نبرد سنگ آسیایی را\n\nدگر به دست نیاید چو من وفاداری\nکه ترک می‌ندهم عهد بی‌وفایی را\n\nدعای سعدی اگر بشنوی زیان نکنی\nکه یحتمل که اجابت بود دعایی را\n\n",
            "Source": "https://ganjoor.net/saadi/divan/ghazals/sh21/",
            "Title": "غزل ۲۱"
        },
        "9344": {
            "Audio": "https://i.ganjoor.net/a/9344.ogg",
            "Author": "سعدی",
            "Book": "غزلیات سعدی",
            "Poem": "من بدین خوبی و زیبایی ندیدم روی را\nوین دلاویزی و دلبندی نباشد موی را\n\nروی اگر پنهان کند سنگین دل سیمین بدن\nمشک غمازست نتواند نهفتن بوی را\n\nای موافق صورت و معنی که تا چشم من است\nاز تو زیباتر ندیدم روی و خوشتر خوی را\n\nگر به سر می‌گردم از بیچارگی عیبم مکن\nچون تو چوگان می‌زنی جرمی نباشد گوی را\n\nهر که را وقتی دمی بودست و دردی سوخته‌ست\nدوست دارد ناله مستان و هایاهوی را\n\nما ملامت را به جان جوییم در بازار عشق\nکنج خلوت پارسایان سلامت جوی را\n\nبوستان را هیچ دیگر در نمی‌باید به حسن\nبلکه سروی چون تو می‌باید کنار جوی را\n\nای گل خوش بوی اگر صد قرن بازآید بهار\nمثل من دیگر نبینی بلبل خوشگوی را\n\nسعدیا گر بوسه بر دستش نمی‌یاری نهاد\nچاره آن دانم که در پایش بمالی روی را\n\n",
            "Source": "https://ganjoor.net/saadi/divan/ghazals/sh22/",
            "Title": "غزل ۲۲"
        },
        "9345": {
            "Audio": "https://i.ganjoor.net/a/9345.ogg",
            "Author": "سعدی",
            "Book": "غزلیات سعدی",
            "Poem": "رفتیم اگر ملول شدی از نشست ما\nفرمای خدمتی که برآید ز دست ما\n\nبرخاستیم و نقش تو در نفس ما چنانک\nهر جا که هست بی تو نباشد نشست ما\n\nبا چون خودی درافکن اگر پنجه می‌کنی\nما خود شکسته‌ایم چه باشد شکست ما\n\nجرمی نکرده‌ام که عقوبت کند ولیک\nمردم به شرع می‌نکشد ترک مست ما\n\nشکر خدای بود که آن بت وفا نکرد\nباشد که توبه‌ای بکند بت پرست ما\n\nسعدی نگفتمت که به سرو بلند او\nمشکل توان رسید به بالای پست ما\n\n",
            "Source": "https://ganjoor.net/saadi/divan/ghazals/sh23/",
            "Title": "غزل ۲۳"
        },
        "9346": {
            "Audio": "https://i.ganjoor.net/a/9346.ogg",
            "Author": "سعدی",
            "Book": "غزلیات سعدی",
            "Poem": "وقتی دل سودایی می‌رفت به بستان‌ها\nبی خویشتنم کردی بوی گل و ریحان‌ها\n\nگه نعره زدی بلبل گه جامه دریدی گل\nبا یاد تو افتادم از یاد برفت آن‌ها\n\nای مهر تو در دل‌ها وی مهر تو بر لب‌ها\nوی شور تو در سرها وی سر تو در جان‌ها\n\nتا عهد تو دربستم عهد همه بشکستم\nبعد از تو روا باشد نقض همه پیمان‌ها\n\nتا خار غم عشقت آویخته در دامن\nکوته نظری باشد رفتن به گلستان‌ها\n\nآن را که چنین دردی از پای دراندازد\nباید که فروشوید دست از همه درمان‌ها\n\nگر در طلبت رنجی ما را برسد شاید\nچون عشق حرم باشد سهل است بیابان‌ها\n\nهر تیر که در کیش است گر بر دل ریش آید\nما نیز یکی باشیم از جمله قربان‌ها\n\nهر کاو نظری دارد با یار کمان ابرو\nباید که سپر باشد پیش همه پیکان‌ها\n\nگویند مگو سعدی چندین سخن از عشقش\nمی‌گویم و بعد از من گویند به دوران‌ها\n\n",
            "Source": "https://ganjoor.net/saadi/divan/ghazals/sh24/",
            "Title": "غزل ۲۴"
        },
        "9347": {
            "Audio": "https://i.ganjoor.net/a/9347.ogg",
            "Author": "سعدی",
            "Book": "غزلیات سعدی",
            "Poem": "اگر تو برفکنی در میان شهر نقاب\nهزار مؤمن مخلص درافکنی به عقاب\n\nکه را مجال نظر بر جمال میمونت\nبدین صفت که تو دل می‌بری ورای حجاب\n\nدرون ما ز تو یک دم نمی‌شود خالی\nکنون که شهر گرفتی روا مدار خراب\n\nبه موی تافته پای دلم فروبستی\nچو موی تافتی ای نیکبخت روی متاب\n\nتو را حکایت ما مختصر به گوش آید\nکه حال تشنه نمی‌دانی ای گل سیراب\n\nاگر چراغ بمیرد صبا چه غم دارد\nو گر بریزد کتان چه غم خورد مهتاب\n\nدعات گفتم و دشنام اگر دهی سهل است\nکه با شکردهنان خوش بود سؤال و جواب\n\nکجایی ای که تعنت کنی و طعنه زنی\nتو بر کناری و ما اوفتاده در غرقاب\n\nاسیر بند بلا را چه جای سرزنش است\nگرت معاونتی دست می‌دهد دریاب\n\nاگر چه صبر من از روی دوست ممکن نیست\nهمی‌کنم به ضرورت چو صبر ماهی از آب\n\nتو باز دعوی پرهیز می‌کنی سعدی\nکه دل به کس ندهم کل مدع کذاب\n\n",
            "Source": "https://ganjoor.net/saadi/divan/ghazals/sh25/",
            "Title": "غزل ۲۵"
        },
        "9348": {
            "Audio": "https://i.ganjoor.net/a/9348.ogg",
            "Author": "سعدی",
            "Book": "غزلیات سعدی",
            "Poem": "ما را همه شب نمی‌برد خواب\nای خفته روزگار دریاب\n\nدر بادیه تشنگان بمردند\nوز حله به کوفه می‌رود آب\n\nای سخت کمان سست پیمان\nاین بود وفای عهد اصحاب\n\nخار است به زیر پهلوانم\nبی روی تو خوابگاه سنجاب\n\nای دیده عاشقان به رویت\nچون روی مجاوران به محراب\n\nمن تن به قضای عشق دادم\nپیرانه سر آمدم به کتاب\n\nزهر از کف دست نازنینان\nدر حلق چنان رود که جلاب\n\nدیوانه کوی خوبرویان\nدردش نکند جفای بواب\n\nسعدی نتوان به هیچ کشتن\nالا به فراق روی احباب\n\n",
            "Source": "https://ganjoor.net/saadi/divan/ghazals/sh26/",
            "Title": "غزل ۲۶"
        },
        "9349": {
            "Audio": "https://i.ganjoor.net/a/9349.ogg",
            "Author": "سعدی",
            "Book": "غزلیات سعدی",
            "Poem": "ماهرویا! روی خوب از من متاب\nبی خطا کشتن چه می‌بینی صواب\n\nدوش در خوابم در آغوش آمدی\nوین نپندارم که بینم جز به خواب\n\nاز درون سوزناک و چشم تر\nنیمه‌ای در آتشم نیمی در آب\n\nهر که بازآید ز در پندارم اوست\nتشنه مسکین آب پندارد سراب\n\nناوکش را جان درویشان هدف\nناخنش را خون مسکینان خضاب\n\nاو سخن می‌گوید و دل می‌برد\nو او نمک می‌ریزد و مردم کباب\n\nحیف باشد بر چنان تن پیرهن\nظلم باشد بر چنان صورت نقاب\n\nخوی به دامان از بناگوشش بگیر\nتا بگیرد جامه‌ات بوی گلاب\n\nفتنه باشد شاهدی شمعی به دست\nسرگران از خواب و سرمست از شراب\n\nبامدادی تا به شب رویت مپوش\nتا بپوشانی جمال آفتاب\n\nسعدیا گر در برش خواهی چو چنگ\nگوشمالت خورد باید چون رباب\n\n",
            "Source": "https://ganjoor.net/saadi/divan/ghazals/sh27/",
            "Title": "غزل ۲۷"
        },
        "9350": {
            "Audio": "https://i.ganjoor.net/a/9350.ogg",
            "Author": "سعدی",
            "Book": "غزلیات سعدی",
            "Poem": "سرمست درآمد از خرابات\nبا عقل خراب در مناجات\n\nبر خاک فکنده خرقه زهد\nو آتش زده در لباس طامات\n\nدل برده شمع مجلس او\nپروانه به شادی و سعادات\n\nجان در ره او به عجز می‌گفت\nکای مالک عرصه کرامات\n\nاز خون پیاده‌ای چه خیزد\nای بر رخ تو هزار شه مات\n\nحقا و به جانت ار توان کرد\nبا تو به هزار جان ملاقات\n\nگر چشم دلم به صبر بودی\nجز عشق ندیدمی مهمات\n\nتا باقی عمر بر چه آید\nبر باد شد آن چه رفت هیهات\n\nصافی چو بشد به دور سعدی\nزین پس من و دردی خرابات\n\n",
            "Source": "https://ganjoor.net/saadi/divan/ghazals/sh28/",
            "Title": "غزل ۲۸"
        },
        "9351": {
            "Audio": "https://i.ganjoor.net/a/9351.ogg",
            "Author": "سعدی",
            "Book": "غزلیات سعدی",
            "Poem": "متناسبند و موزون حرکات دلفریبت\nمتوجه است با ما سخنان بی حسیبت\n\nچو نمی‌توان صبوری ستمت کشم ضروری\nمگر آدمی نباشد که برنجد از عتیبت\n\nاگرم تو خصم باشی نروم ز پیش تیرت\nوگرم تو سیل باشی نگریزم از نشیبت\n\nبه قیاس درنگنجی و به وصف درنیایی\nمتحیرم در اوصاف جمال و روی و زیبت\n\nاگرم برآورد بخت به تخت پادشاهی\nنه چنان که بنده باشم همه عمر در رکیبت\n\nعجب از کسی در این شهر که پارسا بماند\nمگر او ندیده باشد رخ پارسافریبت\n\nتو برون خبر نداری که چه می‌رود ز عشقت\nبه درآی اگر نه آتش بزنیم در حجیبت\n\nتو درخت خوب منظر همه میوه‌ای ولیکن\nچه کنم به دست کوته که نمی‌رسد به سیبت\n\nتو شبی در انتظاری ننشسته‌ای چه دانی\nکه چه شب گذشت بر منتظران ناشکیبت\n\nتو خود ای شب جدایی چه شبی بدین درازی\nبگذر که جان سعدی بگداخت از نهیبت\n\n",
            "Source": "https://ganjoor.net/saadi/divan/ghazals/sh29/",
            "Title": "غزل ۲۹"
        },
        "9352": {
            "Audio": "https://i.ganjoor.net/a/9352.ogg",
            "Author": "سعدی",
            "Book": "غزلیات سعدی",
            "Poem": "هر که خصم اندر او کمند انداخت\nبه مراد ویش بباید ساخت\n\nهر که عاشق نبود مرد نشد\nنقره فایق نگشت تا نگداخت\n\nهیچ مصلح به کوی عشق نرفت\nکه نه دنیا و آخرت درباخت\n\nآن چنانش به ذکر مشغولم\nکه ندانم به خویشتن پرداخت\n\nهمچنان شکر عشق می‌گویم\nکه گرم دل بسوخت جان بنواخت\n\nسعدیا خوشتر از حدیث تو نیست\nتحفه روزگار اهل شناخت\n\nآفرین بر زبان شیرینت\nکاین همه شور در جهان انداخت\n\n",
            "Source": "https://ganjoor.net/saadi/divan/ghazals/sh30/",
            "Title": "غزل ۳۰"
        },
        "9353": {
            "Audio": "https://i.ganjoor.net/a/9353.ogg",
            "Author": "سعدی",
            "Book": "غزلیات سعدی",
            "Poem": "چه فتنه بود که حسن تو در جهان انداخت\nکه یک دم از تو نظر بر نمی‌توان انداخت\n\nبلای غمزه نامهربان خون خوارت\nچه خون که در دل یاران مهربان انداخت\n\nز عقل و عافیت آن روز بر کران ماندم\nکه روزگار حدیث تو در میان انداخت\n\nنه باغ ماند و نه بستان که سرو قامت تو\nبرست و ولوله در باغ و بوستان انداخت\n\nتو دوستی کن و از دیده مفکنم زنهار\nکه دشمنم ز برای تو در زبان انداخت\n\nبه چشم‌های تو کان چشم کز تو برگیرند\nدریغ باشد بر ماه آسمان انداخت\n\nهمین حکایت روزی به دوستان برسد\nکه سعدی از پی جانان برفت و جان انداخت\n\n",
            "Source": "https://ganjoor.net/saadi/divan/ghazals/sh31/",
            "Title": "غزل ۳۱"
        },
        "9354": {
            "Audio": "https://i.ganjoor.net/a/9354.ogg",
            "Author": "سعدی",
            "Book": "غزلیات سعدی",
            "Poem": "معلمت همه شوخی و دلبری آموخت\nجفا و ناز و عتاب و ستمگری آموخت\n\nغلام آن لب ضحاک و چشم فتانم\nکه کید سحر به ضحاک و سامری آموخت\n\nتو بت چرا به معلم روی که بتگر چین\nبه چین زلف تو آید به بتگری آموخت\n\nهزار بلبل دستان سرای عاشق را\nبباید از تو سخن گفتن دری آموخت\n\nبرفت رونق بازار آفتاب و قمر\nاز آن که ره به دکان تو مشتری آموخت\n\nهمه قبیله من عالمان دین بودند\nمرا معلم عشق تو شاعری آموخت\n\nمرا به شاعری آموخت روزگار آن گه\nکه چشم مست تو دیدم که ساحری آموخت\n\nمگر دهان تو آموخت تنگی از دل من\nوجود من ز میان تو لاغری آموخت\n\nبلای عشق تو بنیاد زهد و بیخ ورع\nچنان بکند که صوفی قلندری آموخت\n\nدگر نه عزم سیاحت کند نه یاد وطن\nکسی که بر سر کویت مجاوری آموخت\n\nمن آدمی به چنین شکل و قد و خوی و روش\nندیده‌ام مگر این شیوه از پری آموخت\n\nبه خون خلق فروبرده پنجه کاین حناست\nندانمش که به قتل که شاطری آموخت\n\nچنین بگریم از این پس که مرد بتواند\nدر آب دیده سعدی شناوری آموخت\n\n",
            "Source": "https://ganjoor.net/saadi/divan/ghazals/sh32/",
            "Title": "غزل ۳۲"
        },
        "9355": {
            "Audio": "https://i.ganjoor.net/a/9355.ogg",
            "Author": "سعدی",
            "Book": "غزلیات سعدی",
            "Poem": "کهن شود همه کس را به روزگار ارادت\nمگر مرا که همان عشق اولست و زیادت\n\nگرم جواز نباشد به پیشگاه قبولت\nکجا روم که نمیرم بر آستان عبادت\n\nمرا به روز قیامت مگر حساب نباشد\nکه هجر و وصل تو دیدم چه جای موت و اعادت\n\nشنیدمت که نظر می‌کنی به حال ضعیفان\nتبم گرفت و دلم خوش به انتظار عیادت\n\nگرم به گوشه چشمی شکسته وار ببینی\nفلک شوم به بزرگی و مشتری به سعادت\n\nبیایمت که ببینم کدام زهره و یارا\nروم که بی تو نشینم کدام صبر و جلادت\n\nمرا هرآینه روزی تمام کشته ببینی\nگرفته دامن قاتل به هر دو دست ارادت\n\nاگر جنازه سعدی به کوی دوست برآرند\nزهی حیات نکونام و رفتنی به شهادت\n\n",
            "Source": "https://ganjoor.net/saadi/divan/ghazals/sh33/",
            "Title": "غزل ۳۳"
        },
        "9356": {
            "Audio": "https://i.ganjoor.net/a/9356.ogg",
            "Author": "سعدی",
            "Book": "غزلیات سعدی",
            "Poem": "دل هر که صید کردی نکشد سر از کمندت\nنه دگر امید دارد که رها شود ز بندت\n\nبه خدا که پرده از روی چو آتشت برافکن\nکه به اتفاق بینی دل عالمی سپندت\n\nنه چمن شکوفه‌ای رست چو روی دلستانت\nنه صبا صنوبری یافت چو قامت بلندت\n\nگرت آرزوی آنست که خون خلق ریزی\nچه کند که شیر گردن ننهد چو گوسفندت\n\nتو امیر ملک حسنی به حقیقت ای دریغا\nاگر التفات بودی به فقیر مستمندت\n\nنه تو را بگفتم ای دل که سر وفا ندارد\nبه طمع ز دست رفتی و به پای درفکندت\n\nتو نه مرد عشق بودی خود از این حساب سعدی\nکه نه قوت گریزست و نه طاقت گزندت\n\n",
            "Source": "https://ganjoor.net/saadi/divan/ghazals/sh34/",
            "Title": "غزل ۳۴"
        },
        "9357": {
            "Audio": "https://i.ganjoor.net/a/9357.ogg",
            "Author": "سعدی",
            "Book": "غزلیات سعدی",
            "Poem": "دوست دارم که بپوشی رخ همچون قمرت\nتا چو خورشید نبینند به هر بام و درت\n\nجرم بیگانه نباشد که تو خود صورت خویش\nگر در آیینه ببینی برود دل ز برت\n\nجای خنده‌ست سخن گفتن شیرین پیشت\nکآب شیرین چو بخندی برود از شکرت\n\nراه آه سحر از شوق نمی‌یارم داد\nتا نباید که بشوراند خواب سحرت\n\nهیچ پیرایه زیادت نکند حسن تو را\nهیچ مشاطه نیاراید از این خوبترت\n\nبارها گفته‌ام این روی به هر کس منمای\nتا تأمل نکند دیده هر بی بصرت\n\nبازگویم نه که این صورت و معنی که تو راست\nنتواند که ببیند مگر اهل نظرت\n\nراه صد دشمنم از بهر تو می‌باید داد\nتا یکی دوست ببینم که بگوید خبرت\n\nآن چنان سخت نیاید سر من گر برود\nنازنینا که پریشانی مویی ز سرت\n\nغم آن نیست که بر خاک نشیند سعدی\nزحمت خویش نمی‌خواهد بر رهگذرت\n\n",
            "Source": "https://ganjoor.net/saadi/divan/ghazals/sh35/",
            "Title": "غزل ۳۵"
        },
        "9358": {
            "Audio": "https://i.ganjoor.net/a/9358.ogg",
            "Author": "سعدی",
            "Book": "غزلیات سعدی",
            "Poem": "بنده وار آمدم به زنهارت\nکه ندارم سلاح پیکارت\n\nمتفق می‌شوم که دل ندهم\nمعتقد می‌شوم دگربارت\n\nمشتری را بهای روی تو نیست\nمن بدین مفلسی خریدارت\n\nغیرتم هست و اقتدارم نیست\nکه بپوشم ز چشم اغیارت\n\nگر چه بی طاقتم چو مور ضعیف\nمی‌کشم نفس و می‌کشم بارت\n\nنه چنان در کمند پیچیدی\nکه مخلص شود گرفتارت\n\nمن هم اول که دیدمت گفتم\nحذر از چشم مست خون خوارت\n\nدیده شاید که بی تو برنکند\nتا نبیند فراق دیدارت\n\nتو ملولی و دوستان مشتاق\nتو گریزان و ما طلبکارت\n\nچشم سعدی به خواب بیند خواب\nکه ببستی به چشم سحارت\n\nتو بدین هر دو چشم خواب آلود\nچه غم از چشم‌های بیدارت\n\n",
            "Source": "https://ganjoor.net/saadi/divan/ghazals/sh36/",
            "Title": "غزل ۳۶"
        },
        "9359": {
            "Audio": "https://i.ganjoor.net/a/9359.ogg",
            "Author": "سعدی",
            "Book": "غزلیات سعدی",
            "Poem": "مپندار از لب شیرین عبارت\nکه کامی حاصل آید بی مرارت\n\nفراق افتد میان دوستداران\nزیان و سود باشد در تجارت\n\nیکی را چون ببینی کشته دوست\nبه دیگر دوستانش ده بشارت\n\nندانم هیچ کس در عهد حسنت\nکه بادل باشد الا بی بصارت\n\nمرا آن گوشه چشم دلاویز\nبه کشتن می‌کند گویی اشارت\n\nگر آن حلوا به دست صوفی افتد\nخداترسی نباشد روز غارت\n\nعجب دارم درون عاشقان را\nکه پیراهن نمی‌سوزد حرارت\n\nجمال دوست چندان سایه انداخت\nکه سعدی ناپدیدست از حقارت\n\n",
            "Source": "https://ganjoor.net/saadi/divan/ghazals/sh37/",
            "Title": "غزل ۳۷"
        },
        "9360": {
            "Audio": "https://i.ganjoor.net/a/9360.ogg",
            "Author": "سعدی",
            "Book": "غزلیات سعدی",
            "Poem": "چه دل‌ها بردی ای ساقی به ساق فتنه‌انگیزت\nدریغا بوسه چندی بر زنخدان دلاویزت\n\nخدنگ غمزه از هر سو نهان انداختن تا کی\nسپر انداخت عقل از دست ناوک‌های خونریزت\n\nبرآمیزی و بگریزی و بنمایی و بربایی\nفغان از قهر لطف اندود و زهر شکرآمیزت\n\nلب شیرینت ار شیرین بدیدی در سخن گفتن\nبر او شکرانه بودی گر بدادی ملک پرویزت\n\nجهان از فتنه و آشوب یک چندی برآسودی\nاگر نه روی شهرآشوب و چشم فتنه‌انگیزت\n\nدگر رغبت کجا ماند کسی را سوی هشیاری\nچو بیند دست در آغوش مستان سحرخیزت\n\nدمادم درکش ای سعدی شراب صرف و دم درکش\nکه با مستان مجلس درنگیرد زهد و پرهیزت\n\n",
            "Source": "https://ganjoor.net/saadi/divan/ghazals/sh38/",
            "Title": "غزل ۳۸"
        },
        "9361": {
            "Audio": "https://i.ganjoor.net/a/9361.ogg",
            "Author": "سعدی",
            "Book": "غزلیات سعدی",
            "Poem": "بی تو حرام است به خلوت نشست\nحیف بود در به چنین روی بست\n\nدامن دولت چو به دست اوفتاد\nگر بهلی بازنیاید به دست\n\nاین چه نظر بود که خونم بریخت\nوین چه نمک بود که ریشم بخست\n\nهر که بیفتاد به تیرت نخاست\nوان که درآمد به کمندت نجست\n\nما به تو یک باره مقید شدیم\nمرغ به دام آمد و ماهی به شست\n\nصبر قفا خورد و به راهی گریخت\nعقل بلا دید و به کنجی نشست\n\nبار مذلت بتوانم کشید\nعهد محبت نتوانم شکست\n\nوین رمقی نیز که هست از وجود\nپیش وجودت نتوان گفت هست\n\nهرگز اگر راه به معنی برد\nسجده صورت نکند بت پرست\n\nمستی خمرش نکند آرزو\nهر که چو سعدی شود از عشق مست\n\n",
            "Source": "https://ganjoor.net/saadi/divan/ghazals/sh39/",
            "Title": "غزل ۳۹"
        },
        "9362": {
            "Audio": "https://i.ganjoor.net/a/9362.ogg",
            "Author": "سعدی",
            "Book": "غزلیات سعدی",
            "Poem": "چنان به موی تو آشفته‌ام به بوی تو مست\nکه نیستم خبر از هر چه در دو عالم هست\n\nدگر به روی کسم دیده بر نمی‌باشد\nخلیل من همه بت‌های آزری بشکست\n\nمجال خواب نمی‌باشدم ز دست خیال\nدر سرای نشاید بر آشنایان بست\n\nدر قفس طلبد هر کجا گرفتاریست\nمن از کمند تو تا زنده‌ام نخواهم جست\n\nغلام دولت آنم که پای بند یکیست\nبه جانبی متعلق شد از هزار برست\n\nمطیع امر توام گر دلم بخواهی سوخت\nاسیر حکم توام گر تنم بخواهی خست\n\nنماز شام قیامت به هوش بازآید\nکسی که خورده بود می ز بامداد الست\n\nنگاه من به تو و دیگران به خود مشغول\nمعاشران ز می و عارفان ز ساقی مست\n\nاگر تو سرو خرامان ز پای ننشینی\nچه فتنه‌ها که بخیزد میان اهل نشست\n\nبرادران و بزرگان نصیحتم مکنید\nکه اختیار من از دست رفت و تیر از شست\n\nحذر کنید ز باران دیده سعدی\nکه قطره سیل شود چون به یک دگر پیوست\n\nخوش است نام تو بردن ولی دریغ بود\nدر این سخن که بخواهند برد دست به دست\n\n",
            "Source": "https://ganjoor.net/saadi/divan/ghazals/sh40/",
            "Title": "غزل ۴۰"
        },
        "9363": {
            "Audio": "https://i.ganjoor.net/a/9363.ogg",
            "Author": "سعدی",
            "Book": "غزلیات سعدی",
            "Poem": "دیر آمدی ای نگار سرمست\nزودت ندهیم دامن از دست\n\nبر آتش عشقت آب تدبیر\nچندان که زدیم بازننشست\n\nاز روی تو سر نمی‌توان تافت\nوز روی تو در نمی‌توان بست\n\nاز پیش تو راه رفتنم نیست\nچون ماهی اوفتاده در شست\n\nسودای لب شکردهانان\nبس توبه صالحان که بشکست\n\nای سرو بلند بوستانی\nدر پیش درخت قامتت پست\n\nبیچاره کسی که از تو ببرید\nآسوده تنی که با تو پیوست\n\nچشمت به کرشمه خون من ریخت\nوز قتل خطا چه غم خورد مست\n\nسعدی ز کمند خوبرویان\nتا جان داری نمی‌توان جست\n\nور سر ننهی در آستانش\nدیگر چه کنی دری دگر هست؟\n\n",
            "Source": "https://ganjoor.net/saadi/divan/ghazals/sh41/",
            "Title": "غزل ۴۱"
        },
        "9364": {
            "Audio": "https://i.ganjoor.net/a/9364.ogg",
            "Author": "سعدی",
            "Book": "غزلیات سعدی",
            "Poem": "نشاید گفتن آن کس را دلی هست\nکه ندهد بر چنین صورت دل از دست\n\nنه منظوری که با او می‌توان گفت\nنه خصمی کز کمندش می‌توان رست\n\nبه دل گفتم ز چشمانش بپرهیز\nکه هشیاران نیاویزند با مست\n\nسرانگشتان مخضوبش نبینی\nکه دست صبر برپیچید و بشکست\n\nنه آزاد از سرش بر می‌توان خاست\nنه با او می‌توان آسوده بنشست\n\nاگر دودی رود بی آتشی نیست\nو گر خونی بیاید کشته‌ای هست\n\nخیالش در نظر، چون آیدم خواب؟\nنشاید در به روی دوستان بست\n\nنشاید خرمن بیچارگان سوخت\nنمی‌باید دل درمندگان خست\n\nبه آخر دوستی نتوان بریدن\nبه اول خود نمی‌بایست پیوست\n\nدلی از دست بیرون رفته سعدی\nنیاید باز تیر رفته از شست\n\n",
            "Source": "https://ganjoor.net/saadi/divan/ghazals/sh42/",
            "Title": "غزل ۴۲"
        },
        "9365": {
            "Audio": "https://i.ganjoor.net/a/9365.ogg",
            "Author": "سعدی",
            "Book": "غزلیات سعدی",
            "Poem": "اگر مراد تو ای دوست بی مرادی ماست\nمراد خویش دگرباره من نخواهم خواست\n\nاگر قبول کنی ور برانی از بر خویش\nخلاف رای تو کردن خلاف مذهب ماست\n\nمیان عیب و هنر پیش دوستان کریم\nتفاوتی نکند چون نظر به عین رضاست\n\nعنایتی که تو را بود اگر مبدل شد\nخلل پذیر نباشد ارادتی که مراست\n\nمرا به هر چه کنی دل نخواهی آزردن\nکه هر چه دوست پسندد به جای دوست رواست\n\nاگر عداوت و جنگ است در میان عرب\nمیان لیلی و مجنون محبت است و صفاست\n\nهزار دشمنی افتد به قول بدگویان\nمیان عاشق و معشوق دوستی برجاست\n\nغلام قامت آن لعبت قباپوشم\nکه در محبت رویش هزار جامه قباست\n\nنمی‌توانم بی او نشست یک ساعت\nچرا که از سر جان بر نمی‌توانم خاست\n\nجمال در نظر و شوق همچنان باقی\nگدا اگر همه عالم بدو دهند گداست\n\nمرا به عشق تو اندیشه از ملامت نیست\nوگر کنند ملامت نه بر من تنهاست\n\nهر آدمی که چنین شخص دلستان بیند\nضرورت است که گوید به سرو ماند راست\n\nبه روی خوبان گفتی نظر خطا باشد\nخطا نباشد دیگر مگو چنین که خطاست\n\nخوش است با غم هجران دوست سعدی را\nکه گر چه رنج به جان می‌رسد امید دواست\n\nبلا و زحمت امروز بر دل درویش\nاز آن خوش است که امید رحمت فرداست\n\n",
            "Source": "https://ganjoor.net/saadi/divan/ghazals/sh43/",
            "Title": "غزل ۴۳"
        },
        "9366": {
            "Audio": "https://i.ganjoor.net/a/9366.ogg",
            "Author": "سعدی",
            "Book": "غزلیات سعدی",
            "Poem": "بوی گل و بانگ مرغ برخاست\nهنگام نشاط و روز صحراست\n\nفراش خزان ورق بیفشاند\nنقاش صبا چمن بیاراست\n\nما را سر باغ و بوستان نیست\nهر جا که تویی تفرج آن جاست\n\nگویند نظر به روی خوبان\nنهیست نه این نظر که ما راست\n\nدر روی تو سر صنع بی چون\nچون آب در آبگینه پیداست\n\nچشم چپ خویشتن برآرم\nتا چشم نبیندت به جز راست\n\nهر آدمیی که مهر مهرت\nدر وی نگرفت سنگ خاراست\n\nروزی تر و خشک من بسوزد\nآتش که به زیر دیگ سوداست\n\nنالیدن بی‌حساب سعدی\nگویند خلاف رای داناست\n\nاز ورطه ما خبر ندارد\nآسوده که بر کنار دریاست\n\n",
            "Source": "https://ganjoor.net/saadi/divan/ghazals/sh44/",
            "Title": "غزل ۴۴"
        },
        "9367": {
            "Audio": "https://i.ganjoor.net/a/9367.ogg",
            "Author": "سعدی",
            "Book": "غزلیات سعدی",
            "Poem": "خوش می‌رود این پسر که برخاست\nسرویست چنین که می‌رود راست\n\nابروش کمان قتل عاشق\nگیسوش کمند عقل داناست\n\nبالای چنین اگر در اسلام\nگویند که هست زیر و بالاست\n\nای آتش خرمن عزیزان\nبنشین که هزار فتنه برخاست\n\nبی جرم بکش که بنده مملوک\nبی شرع ببر که خانه یغماست\n\nدردت بکشم که درد داروست\nخارت بخورم که خار خرماست\n\nانگشت نمای خلق بودن\nزشت است ولیک با تو زیباست\n\nباید که سلامت تو باشد\nسهل است ملامتی که بر ماست\n\nجان در قدم تو ریخت سعدی\nوین منزلت از خدای می‌خواست\n\nخواهی که دگر حیات یابد\nیک بار بگو که کشتهٔ ماست\n\n",
            "Source": "https://ganjoor.net/saadi/divan/ghazals/sh45/",
            "Title": "غزل ۴۵"
        },
        "9368": {
            "Audio": "https://i.ganjoor.net/a/9368.ogg",
            "Author": "سعدی",
            "Book": "غزلیات سعدی",
            "Poem": "دیگر نشنیدیم چنین فتنه که برخاست\nاز خانه برون آمد و بازار بیاراست\n\nدر وهم نگنجد که چه دلبند و چه شیرین\nدر وصف نیاید که چه مطبوع و چه زیباست\n\nصبر و دل و دین می‌رود و طاقت و آرام\nاز زخم پدید است که بازوش تواناست\n\nاز بهر خدا روی مپوش از زن و از مرد\nتا صنع خدا می‌نگرند از چپ و از راست\n\nچشمی که تو را بیند و در قدرت بی چون\nمدهوش نماند نتوان گفت که بیناست\n\nدنیا به چه کار آید و فردوس چه باشد\nاز بارخدا به ز تو حاجت نتوان خواست\n\nفریاد من از دست غمت عیب نباشد\nکاین درد نپندارم از آن من تنهاست\n\nبا جور و جفای تو نسازیم چه سازیم\nچون زهره و یارا نبود چاره مداراست\n\nاز روی شما صبر نه صبر است که زهر است\nوز دست شما زهر نه زهر است که حلواست\n\nآن کام و دهان و لب و دندان که تو داری\nعیش است ولی تا ز برای که مهیاست\n\nگر خون من و جمله عالم تو بریزی\nاقرار بیاریم که جرم از طرف ماست\n\nتسلیم تو سعدی نتواند که نباشد\nگر سر بنهد ور ننهد دست تو بالاست\n\n",
            "Source": "https://ganjoor.net/saadi/divan/ghazals/sh46/",
            "Title": "غزل ۴۶"
        },
        "9369": {
            "Audio": "https://i.ganjoor.net/a/9369.ogg",
            "Author": "سعدی",
            "Book": "غزلیات سعدی",
            "Poem": "سلسلهٔ موی دوست حلقه دام بلاست\nهر که در این حلقه نیست فارغ از این ماجراست\n\nگر بزنندم به تیغ در نظرش بی‌دریغ\nدیدن او یک نظر صد چو منش خونبهاست\n\nگر برود جان ما در طلب وصل دوست\nحیف نباشد که دوست دوست‌تر از جان ماست\n\nدعوی عشاق را شرع نخواهد بیان\nگونهٔ زردش دلیل ناله زارش گواست\n\nمایهٔ پرهیزگار قوت صبر است و عقل\nعقل گرفتار عشق صبر زبون هواست\n\nدلشدهٔ پایبند گردن جان در کمند\nزهرهٔ گفتار نه کاین چه سبب وان چراست\n\nمالک ملک وجود حاکم رد و قبول\nهر چه کند جور نیست ور تو بنالی جفاست\n\nتیغ برآر از نیام زهر برافکن به جام\nکز قبل ما قبول وز طرف ما رضاست\n\nگر بنوازی به لطف ور بگدازی به قهر\nحکم تو بر من روان زجر تو بر من رواست\n\nهر که به جور رقیب یا به جفای حبیب\nعهد فرامش کند مدعی بی‌وفاست\n\nسعدی از اخلاق دوست هر چه برآید نکوست\nگو همه دشنام گو کز لب شیرین دعاست\n\n",
            "Source": "https://ganjoor.net/saadi/divan/ghazals/sh47/",
            "Title": "غزل ۴۷"
        },
        "9370": {
            "Audio": "https://i.ganjoor.net/a/9370.ogg",
            "Author": "سعدی",
            "Book": "غزلیات سعدی",
            "Poem": "صبر کن ای دل که صبر سیرت اهل صفاست\nچارهٔ عشق احتمال شرط محبت وفاست\n\nمالک رد و قبول هر چه کند پادشاست\nگر بزند حاکم است ور بنوازد رواست\n\nگر چه بخواند هنوز دست جزع بر دعاست\nور چه براند هنوز روی امید از قفاست\n\nبرق یمانی بجست باد بهاری بخاست\nطاقت مجنون برفت خیمهٔ لیلی کجاست\n\nغفلت از ایام عشق پیش محقق خطاست\nاول صبح است خیز کآخر دنیا فناست\n\nصحبت یار عزیز حاصل دور بقاست\nیک دمه دیدار دوست هر دو جهانش بهاست\n\nدرد دل دوستان گر تو پسندی رواست\nهر چه مراد شماست غایت مقصود ماست\n\nبنده چه دعوی کند حکم خداوند راست\nگر تو قدم می‌نهی تا بنهم چشم راست\n\nاز در خویشم مران کاین نه طریق وفاست\nدر همه شهری غریب در همه ملکی گداست\n\nبا همه جرمم امید با همه خوفم رجاست\nگر درم ما مس است لطف شما کیمیاست\n\nسعدی اگر عاشقی میل وصالت چراست\nهر که دل دوست جست مصلحت خود نخواست\n\n",
            "Source": "https://ganjoor.net/saadi/divan/ghazals/sh48/",
            "Title": "غزل ۴۸"
        },
        "9371": {
            "Audio": "https://i.ganjoor.net/a/9371.ogg",
            "Author": "سعدی",
            "Book": "غزلیات سعدی",
            "Poem": "خرم آن بقعه که آرامگه یار آنجاست\nراحت جان و شفای دل بیمار آنجاست\n\nمن در این جای همین صورت بی‌جانم و بس\nدلم آنجاست که آن دلبر عیار آنجاست\n\nتنم اینجاست سقیم و دلم آنجاست مقیم\nفلک اینجاست ولی کوکب سیار آنجاست\n\nآخر ای باد صبا بویی اگر می‌آری\nسوی شیراز گذر کن که مرا یار آنجاست\n\nدرد دل پیش که گویم غم دل با که خورم\nروم آنجا که مرا محرم اسرار آنجاست\n\nنکند میل دل من به تماشای چمن\nکه تماشای دل آنجاست که دلدار آنجاست\n\nسعدی این منزل ویران چه کنی جای تو نیست\nرخت بربند که منزلگه احرار آنجاست\n\n",
            "Source": "https://ganjoor.net/saadi/divan/ghazals/sh49/",
            "Title": "غزل ۴۹"
        },
        "9372": {
            "Audio": "https://i.ganjoor.net/a/9372.ogg",
            "Author": "سعدی",
            "Book": "غزلیات سعدی",
            "Poem": "عشق ورزیدم و عقلم به ملامت برخاست\nکان که عاشق شد از او حکم سلامت برخاست\n\nهر که با شاهد گلروی به خلوت بنشست\nنتواند ز سر راه ملامت برخاست\n\nکه شنیدی که برانگیخت سمند غم عشق\nکه نه اندر عقبش گرد ندامت برخاست\n\nعشق غالب شد و از گوشه نشینان صلاح\nنام مستوری و ناموس کرامت برخاست\n\nدر گلستانی کان گلبن خندان بنشست\nسرو آزاد به یک پای غرامت برخاست\n\nگل صدبرگ ندانم به چه رونق بشکفت\nیا صنوبر به کدامین قد و قامت برخاست\n\nدی زمانی به تکلف بر سعدی بنشست\nفتنه بنشست چو برخاست قیامت برخاست\n\n",
            "Source": "https://ganjoor.net/saadi/divan/ghazals/sh50/",
            "Title": "غزل ۵۰"
        },
        "9373": {
            "Audio": "https://i.ganjoor.net/a/9373.ogg",
            "Author": "سعدی",
            "Book": "غزلیات سعدی",
            "Poem": "آن نه زلف است و بناگوش که روز است و شب است\nوان نه بالای صنوبر که درخت رطب است\n\nنه دهانیست که در وهم سخندان آید\nمگر اندر سخن آیی و بداند که لب است\n\nآتش روی تو زین گونه که در خلق گرفت\nعجب از سوختگی نیست که خامی عجب است\n\nآدمی نیست که عاشق نشود وقت بهار\nهر گیاهی که به نوروز نجنبد حطب است\n\nجنبش سرو تو پنداری کز باد صباست\nنه که از نالهٔ مرغان چمن در طرب است\n\nهر کسی را به تو این میل نباشد که مرا\nکآفتابی تو و کوتاه نظر مرغ شب است\n\nخواهم اندر طلبت عمر به پایان آورد\nگر چه راهم نه به اندازهٔ پای طلب است\n\nهر قضایی سببی دارد و من در غم دوست\nاجلم می‌کشد و درد فراقش سبب است\n\nسخن خویش به بیگانه نمی‌یارم گفت\nگله از دوست به دشمن نه طریق ادب است\n\nلیکن این حال محال است که پنهان ماند\nتو زره می‌دری و پرده سعدی قصب است\n\n",
            "Source": "https://ganjoor.net/saadi/divan/ghazals/sh51/",
            "Title": "غزل ۵۱"
        },
        "9374": {
            "Audio": "https://i.ganjoor.net/a/9374.ogg",
            "Author": "سعدی",
            "Book": "غزلیات سعدی",
            "Poem": "آن ماه دوهفته در نقاب است\nیا حوری دست در خضاب است\n\nوان وسمه بر ابروان دلبند\nیا قوس قزح بر آفتاب است\n\nسیلاب ز سر گذشت یارا\nز اندازه به در مبر جفا را\n\nبازآی که از غم تو ما را\nچشمی و هزار چشمه آب است\n\nتندی و جفا و زشتخویی\nهر چند که می‌کنی نکویی\n\nفرمان برمت به هر چه گویی\nجان بر لب و چشم بر خطاب است\n\nای روی تو از بهشت بابی\nدل بر نمک لبت کبابی\n\nگفتم بزنم بر آتش آبی\nوین آتش دل نه جای آب است\n\nصبر از تو کسی نیاورد تاب\nچشمم ز غمت نمی‌برد خواب\n\nشک نیست که بر ممر سیلاب\nچندان که بنا کنی خراب است\n\nای شهرهٔ شهر و فتنهٔ خیل\nفی منظرک النهار و اللیل\n\nهر کاو نکند به صورتت میل\nدر صورت آدمی دواب است\n\nای داروی دلپذیر دردم\nاقرار به بندگیت کردم\n\nدانی که من از تو برنگردم\nچندان که خطا کنی صواب است\n\nگر چه تو امیر و ما اسیریم\nگر چه تو بزرگ و ما حقیریم\n\nگر چه تو غنی و ما فقیریم\nدلداری دوستان ثواب است\n\nای سرو روان و گلبن نو\nمه پیکر آفتاب پرتو\n\nبستان و بده بگوی و بشنو\nشبهای چنین نه وقت خواب است\n\nامشب شب خلوت است تا روز\nای طالع سعد و بخت فیروز\n\nشمعی به میان ما برافروز\nیا شمع مکن که ماهتاب است\n\nساقی قدحی قلندری وار\nدر ده به معاشران هشیار\n\nدیوانه به حال خویش بگذار\nکاین مستی ما نه از شراب است\n\nباد است غرور زندگانی\nبرق است لوامع جوانی\n\nدریاب دمی که می‌توانی\nبشتاب که عمر در شتاب است\n\nاین گرسنه گرگ بی ترحم\nخود سیر نمی‌شود ز مردم\n\nابنای زمان مثال گندم\nوین دور فلک چو آسیاب است\n\nسعدی تو نه مرد وصل اویی\nتا لاف زنی و قرب جویی\n\nای تشنه به خیره چند پویی\nکاین ره که تو می‌روی سراب است\n\n",
            "Source": "https://ganjoor.net/saadi/divan/ghazals/sh52/",
            "Title": "شمارهٔ ۵۲"
        },
        "9375": {
            "Audio": "https://i.ganjoor.net/a/9375.ogg",
            "Author": "سعدی",
            "Book": "غزلیات سعدی",
            "Poem": "دیدار تو حل مشکلات است\nصبر از تو خلاف ممکنات است\n\nدیباچهٔ صورت بدیعت\nعنوان کمال حسن ذات است\n\nلبهای تو خضر اگر بدیدی\nگفتی: «لب چشمه حیات است!»\n\nبر کوزهٔ آب نه دهانت\nبردار که کوزهٔ نبات است\n\nترسم تو به سحر غمزه یک روز\nدعوی بکنی که معجزات است\n\nزهر از قبل تو نوشدارو\nفحش از دهن تو طیبات است\n\nچون روی تو صورتی ندیدم\nدر شهر که مبطل صلات است\n\nعهد تو و توبهٔ من از عشق\nمی‌بینم و هر دو بی ثبات است\n\nآخر نگهی به سوی ما کن\nکاین دولت حسن را زکات است\n\nچون تشنه بسوخت در بیابان\nچه فایده گر جهان فرات است\n\nسعدی غم نیستی ندارد\nجان دادن عاشقان نجات است\n\n",
            "Source": "https://ganjoor.net/saadi/divan/ghazals/sh53/",
            "Title": "غزل ۵۳"
        },
        "9376": {
            "Audio": "https://i.ganjoor.net/a/9376.ogg",
            "Author": "سعدی",
            "Book": "غزلیات سعدی",
            "Poem": "سرو چمن پیش اعتدال تو پست است\nروی تو بازار آفتاب شکسته‌ست\n\nشمع فلک با هزار مشعل انجم\nپیش وجودت چراغ بازنشسته‌ست\n\nتوبه کند مردم از گناه به شعبان\nدر رمضان نیز چشم‌های تو مست است\n\nاین همه زورآوری و مردی و شیری\nمرد ندانم که از کمند تو جسته‌ست\n\nاین یکی از دوستان به تیغ تو کشته‌ست\nوان دگر از عاشقان به تیر تو خسته‌ست\n\nدیده به دل می‌برد حکایت مجنون\nدیده ندارد که دل به مهر نبسته‌ست\n\nدست طلب داشتن ز دامن معشوق\nپیش کسی گو کش اختیار به دست است\n\nبا چو تو روحانیی تعلق خاطر\nهر که ندارد دواب نفس‌پرست است\n\nمنکر سعدی که ذوق عشق ندارد\nنیشکرش در دهان تلخ کبست است\n\n",
            "Source": "https://ganjoor.net/saadi/divan/ghazals/sh54/",
            "Title": "غزل ۵۴"
        },
        "9377": {
            "Audio": "https://i.ganjoor.net/a/9377.ogg",
            "Author": "سعدی",
            "Book": "غزلیات سعدی",
            "Poem": "مجنون عشق را دگر امروز حالت است\nکاسلام دین لیلی و دیگر ضلالت است\n\nفرهاد را از آن چه که شیرین ترش کند\nاین را شکیب نیست گر آن را ملالت است\n\nعذرا که نانوشته بخواند حدیث عشق\nداند که آب دیدهٔ وامق رسالت است\n\nمطرب همین طریق غزل گو نگاه دار\nکاین ره که برگرفت به جایی دلالت است\n\nای مدعی که می‌گذری بر کنار آب\nما را که غرقه‌ایم ندانی چه حالت است\n\nزین در کجا رویم که ما را به خاک او\nواو را به خون ما که بریزد حوالت است\n\nگر سر قدم نمی‌کنمش پیش اهل دل\nسر بر نمی‌کنم که مقام خجالت است\n\nجز یاد دوست هر چه کنی عمر ضایع است\nجز سر عشق هر چه بگویی بطالت است\n\nما را دگر معامله با هیچکس نماند\nبیعی که بی حضور تو کردم اقالت است\n\nاز هر جفات بوی وفایی همی‌دهد\nدر هر تعنتیت هزار استمالت است\n\nسعدی بشوی لوح دل از نقش غیر او\nعلمی که ره به حق ننماید جهالت است\n\n",
            "Source": "https://ganjoor.net/saadi/divan/ghazals/sh55/",
            "Title": "غزل ۵۵"
        },
        "9378": {
            "Audio": "https://i.ganjoor.net/a/9378.ogg",
            "Author": "سعدی",
            "Book": "غزلیات سعدی",
            "Poem": "ای کآب زندگانی من در دهان توست\nتیر هلاک ظاهر من در کمان توست\n\nگر برقعی فرونگذاری بدین جمال\nدر شهر هر که کشته شود در ضمان توست\n\nتشبیه روی تو نکنم من به آفتاب\nکاین مدح آفتاب نه تعظیم شان توست\n\nگر یک نظر به گوشهٔ چشم ارادتی\nبا ما کنی و گر نکنی حکم از آن توست\n\nهر روز خلق را سر یاری و صاحبیست\nما را همین سر است که بر آستان توست\n\nبسیار دیده‌ایم درختان میوه‌دار\nزین به ندیده‌ایم که در بوستان توست\n\nگر دست دوستان نرسد باغ را چه جرم\nمنعی که می‌رود گنه از باغبان توست\n\nبسیار در دل آمد از اندیشه‌ها و رفت\nنقشی که آن نمی‌رود از دل نشان توست\n\nبا من هزار نوبت اگر دشمنی کنی\nای دوست همچنان دل من مهربان توست\n\nسعدی به قدر خویش تمنای وصل کن\nسیمرغ ما چه لایق زاغ آشیان توست\n\n",
            "Source": "https://ganjoor.net/saadi/divan/ghazals/sh56/",
            "Title": "غزل ۵۶"
        },
        "9379": {
            "Audio": null,
            "Author": "سعدی",
            "Book": "غزلیات سعدی",
            "Poem": "هر صبحدم نسیم گل از بوستان توست\nالحان بلبل از نفس دوستان توست\n\nچون خضر دید آن لب جان بخش دلفریب\nگفتا که آب چشمهٔ حیوان دهان توست\n\nیوسف به بندگیت کمر بسته بر میان\nبودش یقین که ملک ملاحت از آن توست\n\nهر شاهدی که در نظر آمد به دلبری\nدر دل نیافت راه که آنجا مکان توست\n\nهرگز نشان ز چشمهٔ کوثر شنیده‌ای\nکاو را نشانی از دهن بی‌نشان توست\n\nاز رشک آفتاب جمالت بر آسمان\nهر ماه ماه دیدم چون ابروان توست\n\nاین باد روح پرور از انفاس صبحدم\nگویی مگر ز طرهٔ عنبرفشان توست\n\nصد پیرهن قبا کنم از خرمی اگر\nبینم که دست من چو کمر در میان توست\n\nگفتند میهمانی عشاق می‌کنی\nسعدی به بوسه‌ای ز لبت میهمان توست\n\n",
            "Source": "https://ganjoor.net/saadi/divan/ghazals/sh57/",
            "Title": "غزل ۵۷"
        },
        "9380": {
            "Audio": "https://i.ganjoor.net/a/9380.ogg",
            "Author": "سعدی",
            "Book": "غزلیات سعدی",
            "Poem": "اتفاقم به سر کوی کسی افتاده‌ست\nکه در آن کوی چو من کشته بسی افتاده‌ست\n\nخبر ما برسانید به مرغان چمن\nکه هم آواز شما در قفسی افتاده‌ست\n\nبه دلارام بگو ای نفس باد سحر\nکار ما همچو سحر با نفسی افتاده‌ست\n\nبند بر پای تحمل چه کند گر نکند\nانگبین است که در وی مگسی افتاده‌ست\n\nهیچکس عیب هوس باختن ما نکند\nمگر آن کس که به دام هوسی افتاده‌ست\n\nسعدیا حال پراکندهٔ گوی آن داند\nکه همه عمر به چوگان کسی افتاده‌ست\n\n",
            "Source": "https://ganjoor.net/saadi/divan/ghazals/sh58/",
            "Title": "غزل ۵۸"
        },
        "9381": {
            "Audio": "https://i.ganjoor.net/a/9381.ogg",
            "Author": "سعدی",
            "Book": "غزلیات سعدی",
            "Poem": "آن تویی یا سرو بستانی به رفتار آمده‌ست\nیا ملک در صورت مردم به گفتار آمده‌ست\n\nآن پری کز خلق پنهان بود چندین روزگار\nباز می‌بینم که در عالم پدیدار آمده‌ست\n\nعود می‌سوزند یا گل می‌دمد در بوستان\nدوستان یا کاروان مشک تاتار آمده‌ست\n\nتا مرا با نقش رویش آشنایی اوفتاد\nهر چه می‌بینم به چشمم نقش دیوار آمده‌ست\n\nساربانا یک نظر در روی آن زیبا نگار\nگر به جانی می‌دهد اینک خریدار آمده‌ست\n\nمن دگر در خانه ننشینم اسیر و دردمند\nخاصه این ساعت که گفتی گل به بازار آمده‌ست\n\nگر تو انکار نظر در آفرینش می‌کنی\nمن همی‌گویم که چشم از بهر این کار آمده‌ست\n\nوه که گر من بازبینم روی یار خویش را\nمرده‌ای بینی که با دنیا دگربار آمده‌ست\n\nآن چه بر من می‌رود در بندت ای آرام جان\nبا کسی گویم که در بندی گرفتار آمده‌ست\n\nنی که می‌نالد همی در مجلس آزادگان\nزان همی‌نالد که بر وی زخم بسیار آمده‌ست\n\nتا نپنداری که بعد از چشم خواب آلود تو\nتا برفتی خوابم اندر چشم بیدار آمده‌ست\n\nسعدیا گر همتی داری منال از جور یار\nتا جهان بوده‌ست جور یار بر یار آمده‌ست\n\n",
            "Source": "https://ganjoor.net/saadi/divan/ghazals/sh59/",
            "Title": "غزل ۵۹"
        },
        "9382": {
            "Audio": "https://i.ganjoor.net/a/9382.ogg",
            "Author": "سعدی",
            "Book": "غزلیات سعدی",
            "Poem": "شب فراق که داند که تا سحر چند است\nمگر کسی که به زندان عشق دربند است\n\nگرفتم از غم دل راه بوستان گیرم\nکدام سرو به بالای دوست مانند است\n\nپیام من که رساند به یار مهرگسل\nکه برشکستی و ما را هنوز پیوند است\n\nقسم به جان تو گفتن طریق عزت نیست\nبه خاک پای تو وان هم عظیم سوگند است\n\nکه با شکستن پیمان و برگرفتن دل\nهنوز دیده به دیدارت آرزومند است\n\nبیا که بر سر کویت بساط چهرهٔ ماست\nبه جای خاک که در زیر پایت افکنده‌ست\n\nخیال روی تو بیخ امید بنشانده‌ست\nبلای عشق تو بنیاد صبر برکنده‌ست\n\nعجب در آن که تو مجموع و گر قیاس کنی\nبه زیر هر خم مویت دلی پراکند است\n\nاگر برهنه نباشی که شخص بنمایی\nگمان برند که پیراهنت گل آکند است\n\nز دست رفته نه تنها منم در این سودا\nچه دستها که ز دست تو بر خداوند است\n\nفراق یار که پیش تو کاه برگی نیست\nبیا و بر دل من بین که کوه الوند است\n\nز ضعف طاقت آهم نماند و ترسم خلق\nگمان برند که سعدی ز دوست خرسند است\n\n",
            "Source": "https://ganjoor.net/saadi/divan/ghazals/sh60/",
            "Title": "غزل ۶۰"
        },
        "9383": {
            "Audio": "https://i.ganjoor.net/a/9383.ogg",
            "Author": "سعدی",
            "Book": "غزلیات سعدی",
            "Poem": "افسوس بر آن دیده که روی تو ندیده‌ست\nیا دیده و بعد از تو به رویی نگریده‌ست\n\nگر مدعیان نقش ببینند پری را\nدانند که دیوانه چرا جامه دریده‌ست\n\nآن کیست که پیرامن خورشید جمالش\nاز مشک سیه دایرهٔ نیمه کشیده‌ست\n\nای عاقل اگر پای به سنگیت برآید\nفرهاد بدانی که چرا سنگ بریده‌ست\n\nرحمت نکند بر دل بیچاره فرهاد\nآن کس که سخن گفتن شیرین نشنیده‌ست\n\nاز دست کمان مهرهٔ ابروی تو در شهر\nدل نیست که در بر چو کبوتر نطپیده‌ست\n\nدر وهم نیاید که چه مطبوع درختی\nپیداست که هرگز کس از این میوه نچیده‌ست\n\nسر قلم قدرت بی چون الهی\nدر روی تو چون روی در آیینه پدید است\n\nما از تو به غیر از تو نداریم تمنا\nحلوا به کسی ده که محبت نچشیده‌ست\n\nبا این همه باران بلا بر سر سعدی\nنشگفت اگرش خانهٔ چشم آب چکیده‌ست\n\n",
            "Source": "https://ganjoor.net/saadi/divan/ghazals/sh61/",
            "Title": "غزل ۶۱"
        },
        "9384": {
            "Audio": "https://i.ganjoor.net/a/9384.ogg",
            "Author": "سعدی",
            "Book": "غزلیات سعدی",
            "Poem": "ای لعبت خندان لب لعلت که مزیده‌ست؟\nوی باغ لطافت به رویت که گزیده‌ست؟\n\nزیباتر از این صید همه عمر نکرده‌ست\nشیرین‌تر از این خربزه هرگز نبریده‌ست\n\nای خضر حلالت نکنم چشمهٔ حیوان\nدانی که سکندر به چه محنت طلبیده‌ست\n\nآن خون کسی ریخته‌ای یا می سرخ است\nیا توت سیاه است که بر جامه چکیده‌ست\n\nبا جمله برآمیزی و از ما بگریزی\nجرم از تو نباشد گنه از بخت رمیده‌ست\n\nنیک است که دیوار به یک بار بیفتاد\nتا هیچکس این باغ نگویی که ندیده‌ست\n\nبسیار توقف نکند میوهٔ بر بار\nچون عام بدانست که شیرین و رسیده‌ست\n\nگل نیز در آن هفته دهن باز نمی‌کرد\nوامروز نسیم سحرش پرده دریده‌ست\n\nدر دجله که مرغابی از اندیشه نرفتی\nکشتی رود اکنون که تتر جسر بریده‌ست\n\nرفت آن که فقاع از تو گشایند دگربار\nما را بس از این کوزه که بیگانه مکیده‌ست\n\nسعدی در بستان هوای دگری زن\nوین کشته رها کن که در او گله چریده‌ست\n\n",
            "Source": "https://ganjoor.net/saadi/divan/ghazals/sh62/",
            "Title": "غزل ۶۲"
        },
        "9385": {
            "Audio": "https://i.ganjoor.net/a/9385.ogg",
            "Author": "سعدی",
            "Book": "غزلیات سعدی",
            "Poem": "از هر چه می‌رود سخن دوست خوشتر است\nپیغام آشنا نفس روح پرور است\n\nهرگز وجود حاضر غایب شنیده‌ای\nمن در میان جمع و دلم جای دیگر است\n\nشاهد که در میان نبود شمع گو بمیر\nچون هست اگر چراغ نباشد منور است\n\nابنای روزگار به صحرا روند و باغ\nصحرا و باغ زنده دلان کوی دلبر است\n\nجان می‌روم که در قدم اندازمش ز شوق\nدرمانده‌ام هنوز که نزلی محقر است\n\nکاش آن به خشم رفتهٔ ما آشتی کنان\nبازآمدی که دیدهٔ مشتاق بر در است\n\nجانا دلم چو عود بر آتش بسوختی\nوین دم که می‌زنم ز غمت دود مجمر است\n\nشب‌های بی توام شب گور است در خیال\nور بی تو بامداد کنم روز محشر است\n\nگیسوت عنبرینهٔ گردن تمام بود\nمعشوق خوبروی چه محتاج زیور است\n\nسعدی خیال بیهده بستی امید وصل\nهجرت بکشت و وصل هنوزت مصور است\n\nزنهار از این امید درازت که در دل است\nهیهات از این خیال محالت که در سر است\n\n",
            "Source": "https://ganjoor.net/saadi/divan/ghazals/sh63/",
            "Title": "غزل ۶۳"
        },
        "9386": {
            "Audio": null,
            "Author": "سعدی",
            "Book": "غزلیات سعدی",
            "Poem": "این بوی روح پرور از آن خوی دلبر است\nوین آب زندگانی از آن حوض کوثر است\n\nای باد بوستان مگرت نافه در میان\nوی مرغ آشنا مگرت نامه در پر است\n\nبوی بهشت می‌گذرد یا نسیم دوست\nیا کاروان صبح که گیتی منور است\n\nاین قاصد از کدام زمین است مشک بوی\nوین نامه در چه داشت که عنوان معطرست\n\nبر راه باد عود در آتش نهاده‌اند\nیا خود در آن زمین که تویی خاک عنبر است\n\nبازآ و حلقه بر در رندان شوق زن\nکاصحاب را دو دیده چو مسمار بر در است\n\nبازآ که در فراق تو چشم امیدوار\nچون گوش روزه دار بر الله اکبر است\n\nدانی که چون همی‌گذرانیم روزگار\nروزی که بی تو می‌گذرد روز محشر است\n\nگفتیم عشق را به صبوری دوا کنیم\nهر روز عشق بیشتر و صبر کمتر است\n\nصورت ز چشم غایب و اخلاق در نظر\nدیدار در حجاب و معانی برابر است\n\nدر نامه نیز چند بگنجد حدیث عشق\nکوته کنم که قصهٔ ما کار دفتر است\n\nهمچون درخت بادیه سعدی به برق شوق\nسوزان و میوهٔ سخنش همچنان تر است\n\nآری خوش است وقت حریفان به بوی عود\nوز سوز غافلند که در جان مجمر است\n\n",
            "Source": "https://ganjoor.net/saadi/divan/ghazals/sh64/",
            "Title": "غزل ۶۴"
        },
        "9387": {
            "Audio": "https://i.ganjoor.net/a/9387.ogg",
            "Author": "سعدی",
            "Book": "غزلیات سعدی",
            "Poem": "عیب یاران و دوستان هنر است\nسخن دشمنان نه معتبر است\n\nمهر مهر از درون ما نرود\nای برادر که نقش بر حجر است\n\nچه توان گفت در لطافت دوست\nهر چه گویم از آن لطیف‌تر است\n\nآن که منظور دیده و دل ماست\nنتوان گفت شمس یا قمر است\n\nهر کسی گو به حال خود باشید\nای برادر که حال ما دگر است\n\nتو که در خواب بوده‌ای همه شب\nچه نصیبت ز بلبل سحر است\n\nآدمی را که جان معنی نیست\nدر حقیقت درخت بی‌ثمر است\n\nما پراکندگان مجموعیم\nیار ما غایب است و در نظر است\n\nبرگ تر خشک می‌شود به زمان\nبرگ چشمان ما همیشه تر است\n\nجان شیرین فدای صحبت یار\nشرم دارم که نیک مختصر است\n\nاین قدر دون قدر اوست ولیک\nحد امکان ما همین قدر است\n\nپرده بر خود نمی‌توان پوشید\nای برادر که عشق پرده در است\n\nسعدی از بارگاه قربت دوست\nتا خبر یافته‌ست بی‌خبر است\n\nما سر اینک نهاده‌ایم به طوع\nتا خداوندگار را چه سر است\n\n",
            "Source": "https://ganjoor.net/saadi/divan/ghazals/sh65/",
            "Title": "غزل ۶۵"
        },
        "9388": {
            "Audio": "https://i.ganjoor.net/a/9388.ogg",
            "Author": "سعدی",
            "Book": "غزلیات سعدی",
            "Poem": "هر کسی را نتوان گفت که صاحب نظر است\nعشقبازی دگر و نفس پرستی دگر است\n\nنه هر آن چشم که بینند سیاه است و سپید\nیا سپیدی ز سیاهی بشناسد بصر است\n\nهر که در آتش عشقش نبود طاقت سوز\nگو به نزدیک مرو کآفت پروانه پر است\n\nگر من از دوست بنالم نفسم صادق نیست\nخبر از دوست ندارد که ز خود با خبر است\n\nآدمی صورت اگر دفع کند شهوت نفس\nآدمی خوی شود ور نه همان جانور است\n\nشربت از دست دلارام چه شیرین و چه تلخ\nبده ای دوست که مستسقی از آن تشنه‌تر است\n\nمن خود از عشق لبت فهم سخن می‌نکنم\nهرچ از آن تلخترم گر تو بگویی شکر است\n\nور به تیغم بزنی با تو مرا خصمی نیست\nخصم آنم که میان من و تیغت سپر است\n\nمن از این بند نخواهم به در آمد همه عمر\nبند پایی که به دست تو بود تاج سر است\n\nدست سعدی به جفا نگسلد از دامن دوست\nترک لؤلؤ نتوان گفت که دریا خطر است\n\n",
            "Source": "https://ganjoor.net/saadi/divan/ghazals/sh66/",
            "Title": "غزل ۶۶"
        },
        "9389": {
            "Audio": "https://i.ganjoor.net/a/9389.ogg",
            "Author": "سعدی",
            "Book": "غزلیات سعدی",
            "Poem": "فریاد من از فراق یار است\nوافغان من از غم نگار است\n\nبی روی چو ماه آن نگارین\nرخسارهٔ من به خون نگار است\n\nخون جگرم ز فرقت تو\nاز دیده روانه در کنار است\n\nدرد دل من ز حد گذشته‌ست\nجانم ز فراق بی‌قرار است\n\nکس را ز غم من آگهی نیست\nآوخ که جهان نه پایدار است\n\nاز دست زمانه در عذابم\nزان جان و دلم همی فکار است\n\nسعدی چه کنی شکایت از دوست\nچون شادی و غم نه برقرار است\n\n",
            "Source": "https://ganjoor.net/saadi/divan/ghazals/sh67/",
            "Title": "غزل ۶۷"
        },
        "9390": {
            "Audio": "https://i.ganjoor.net/a/9390.ogg",
            "Author": "سعدی",
            "Book": "غزلیات سعدی",
            "Poem": "چشمت خوشست و بر اثر خواب خوشترست\nطعم دهانت از شکر ناب خوشترست\n\nزنهار از آن تبسم شیرین که می‌کنی\nکز خنده شکوفه سیراب خوشترست\n\nشمعی به پیش روی تو گفتم که برکنم\nحاجت به شمع نیست که مهتاب خوشترست\n\nدوش آرزوی خواب خوشم بود یک زمان\nامشب نظر به روی تو از خواب خوشترست\n\nدر خوابگاه عاشق سر بر کنار دوست\nکیمخت خارپشت ز سنجاب خوشترست\n\nزان سوی بحر آتش اگر خوانیم به لطف\nرفتن به روی آتشم از آب خوشترست\n\nز آب روان و سبزه و صحرا و لاله زار\nبا من مگو که چشم در احباب خوشترست\n\nزهرم مده به دست رقیبان تندخوی\nاز دست خود بده که ز جلاب خوشترست\n\nسعدی دگر به گوشه وحدت نمی‌رود\nخلوت خوشست و صحبت اصحاب خوشترست\n\nهر باب از این کتاب نگارین که برکنی\nهمچون بهشت گویی از آن باب خوشترست\n\n",
            "Source": "https://ganjoor.net/saadi/divan/ghazals/sh68/",
            "Title": "غزل ۶۸"
        },
        "9391": {
            "Audio": "https://i.ganjoor.net/a/9391.ogg",
            "Author": "سعدی",
            "Book": "غزلیات سعدی",
            "Poem": "عشرت خوش است و بر طرف جوی خوشتر است\nمی بر سماع بلبل خوشگوی خوشتر است\n\nعیش است بر کنار سمن زار خواب صبح؟\nنی، در کنار یار سمن بوی خوشتر است\n\nخواب از خمار بادهٔ نوشین بامداد\nبر بستر شقایق خودروی خوشتر است\n\nروی از جمال دوست به صحرا مکن که روی\nدر روی همنشین وفاجوی خوشتر است\n\nآواز چنگ مطرب خوشگوی گو مباش\nما را حدیث همدم خوشخوی خوشتر است\n\nگر شاهد است سبزه بر اطراف گلستان\nبر عارضین شاهد گلروی خوشتر است\n\nآب از نسیم باد زره روی گشته گیر\nمفتول زلف یار زره موی خوشتر است\n\nگو چشمه آب کوثر و بستان بهشت باش\nما را مقام بر سر این کوی خوشتر است\n\nسعدی! جفا نبرده چه دانی تو قدر یار؟\nتحصیل کام دل به تکاپوی خوشتر است\n\n",
            "Source": "https://ganjoor.net/saadi/divan/ghazals/sh69/",
            "Title": "غزل ۶۹"
        },
        "9392": {
            "Audio": "https://i.ganjoor.net/a/9392.ogg",
            "Author": "سعدی",
            "Book": "غزلیات سعدی",
            "Poem": "ای که از سرو روان قد تو چالاکترست\nدل به روی تو ز روی تو طربناکترست\n\nدگر از حربه خونخوار اجل نندیشم\nکه نه از غمزه خونریز تو ناباکترست\n\nچست بودست مرا کسوت معنی همه وقت\nباز بر قامت زیبای تو چالاکترست\n\nنظر پاک مرا دشمن اگر طعنه زند\nدامن دوست بحمدالله از آن پاکترست\n\nتا گل روی تو در باغ لطافت بشکفت\nپردهٔ صبر من از دامن گل چاکترست\n\nپای بر دیده سعدی نه اگر بخرامی\nکه به صد منزلت از خاک درت خاکترست\n\n",
            "Source": "https://ganjoor.net/saadi/divan/ghazals/sh70/",
            "Title": "غزل ۷۰"
        },
        "9393": {
            "Audio": "https://i.ganjoor.net/a/9393.ogg",
            "Author": "سعدی",
            "Book": "غزلیات سعدی",
            "Poem": "دلی که عاشق و صابر بود مگر سنگ است\nز عشق تا به صبوری هزار فرسنگ است\n\nبرادران طریقت نصیحتم مکنید\nکه توبه در ره عشق آبگینه بر سنگ است\n\nدگر به خفیه نمی‌بایدم شراب و سماع\nکه نیکنامی در دین عاشقان ننگ است\n\nچه تربیت شنوم یا چه مصلحت بینم\nمرا که چشم به ساقی و گوش بر چنگ است\n\nبه یادگار کسی دامن نسیم صبا\nگرفته‌ایم و دریغا که باد در چنگ است\n\nبه خشم رفتهٔ ما را که می‌برد پیغام\nبیا که ما سپر انداختیم اگر جنگ است\n\nبکش چنان که توانی که بی مشاهده‌ات\nفراخنای جهان بر وجود ما تنگ است\n\nملامت از دل سعدی فرونشوید عشق\nسیاهی از حبشی چون رود که خودرنگ است\n\n",
            "Source": "https://ganjoor.net/saadi/divan/ghazals/sh71/",
            "Title": "غزل ۷۱"
        },
        "9394": {
            "Audio": "https://i.ganjoor.net/a/9394.ogg",
            "Author": "سعدی",
            "Book": "غزلیات سعدی",
            "Poem": "پای سرو بوستانی در گلست\nسرو ما را پای معنی در دلست\n\nهر که چشمش بر چنان روی اوفتاد\nطالعش میمون و فالش مقبلست\n\nنیکخواهانم نصیحت می‌کنند\nخشت بر دریا زدن بی‌حاصلست\n\nای برادر ما به گرداب اندریم\nوان که شنعت می‌زند بر ساحلست\n\nشوق را بر صبر قوت غالبست\nعقل را با عشق دعوی باطلست\n\nنسبت عاشق به غفلت می‌کنند\nوان که معشوقی ندارد غافلست\n\nدیده باشی تشنه مستعجل به آب\nجان به جانان همچنان مستعجلست\n\nبذل جاه و مال و ترک نام و ننگ\nدر طریق عشق اول منزلست\n\nگر بمیرد طالبی دربند دوست\nسهل باشد زندگانی مشکلست\n\nعاشقی می‌گفت و خوش خوش می‌گریست\nجان بیاساید که جانان قاتلست\n\nسعدیا نزدیک رای عاشقان\nخلق مجنونند و مجنون عاقلست\n\n",
            "Source": "https://ganjoor.net/saadi/divan/ghazals/sh72/",
            "Title": "غزل ۷۲"
        },
        "9395": {
            "Audio": "https://i.ganjoor.net/a/9395.ogg",
            "Author": "سعدی",
            "Book": "غزلیات سعدی",
            "Poem": "دیده از دیدار خوبان برگرفتن مشکلست\nهر که ما را این نصیحت می‌کند بی‌حاصلست\n\nیار زیبا گر هزارت وحشت از وی در دلست\nبامدادان روی او دیدن صباح مقبلست\n\nآن که در چاه زنخدانش دل بیچارگان\nچون ملک محبوس در زندان چاه بابلست\n\nپیش از این من دعوی پرهیزگاری کردمی\nباز می‌گویم که هر دعوی که کردم باطلست\n\nزهر نزدیک خردمندان اگر چه قاتلست\nچون ز دست دوست می‌گیری شفای عاجلست\n\nمن قدم بیرون نمی‌یارم نهاد از کوی دوست\nدوستان معذور داریدم که پایم در گلست\n\nباش تا دیوانه گویندم همه فرزانگان\nترک جان نتوان گرفتن تا تو گویی عاقلست\n\nآن که می‌گوید نظر در صورت خوبان خطاست\nاو همین صورت همی‌بیند ز معنی غافلست\n\nساربان آهسته ران کآرام جان در محملست\nچارپایان بار بر پشتند و ما را بر دلست\n\nگر به صد منزل فراق افتد میان ما و دوست\nهمچنانش در میان جان شیرین منزلست\n\nسعدی آسانست با هر کس گرفتن دوستی\nلیک چون پیوند شد خو باز کردن مشکلست\n\n",
            "Source": "https://ganjoor.net/saadi/divan/ghazals/sh73/",
            "Title": "غزل ۷۳"
        },
        "9396": {
            "Audio": "https://i.ganjoor.net/a/9396.ogg",
            "Author": "سعدی",
            "Book": "غزلیات سعدی",
            "Poem": "شراب از دست خوبان سلسبیلست\nو گر خود خون میخواران سبیلست\n\nنمی‌دانم رطب را چاشنی چیست\nهمی‌بینم که خرما بر نخیلست\n\nنه وسمست آن به دلبندی خضیبست\nنه سرمست آن به جادویی کحیلست\n\nسرانگشتان صاحب دل فریبش\nنه در حنا که در خون قتیلست\n\nالا ای کاروان محمل برانید\nکه ما را بند بر پای رحیلست\n\nهر آن شب در فراق روی لیلی\nکه بر مجنون رود لیلی طویلست\n\nکمندش می‌دواند پای مشتاق\nبیابان را نپرسد چند میلست\n\nچو مور افتان و خیزان رفت باید\nو گر خود ره به زیر پای پیلست\n\nحبیب آن جا که دستی برفشاند\nمحب ار سر نیفشاند بخیلست\n\nز ما گر طاعت آید شرمساریم\nو ز ایشان گر قبیح آید جمیلست\n\nبدیل دوستان گیرند و یاران\nولیکن شاهد ما بی‌بدیلست\n\nسخن بیرون مگوی از عشق سعدی\nسخن عشقست و دیگر قال و قیلست\n\n",
            "Source": "https://ganjoor.net/saadi/divan/ghazals/sh74/",
            "Title": "غزل ۷۴"
        },
        "9397": {
            "Audio": "https://i.ganjoor.net/a/9397.ogg",
            "Author": "سعدی",
            "Book": "غزلیات سعدی",
            "Poem": "کارم چو زلف یار پریشان و درهمست\nپشتم به سان ابروی دلدار پرخمست\n\nغم شربتی ز خون دلم نوش کرد و گفت\nاین شادی کسی که در این دور خرمست\n\nتنها دل منست گرفتار در غمان\nیا خود در این زمانه دل شادمان کمست\n\nزین سان که می‌دهد دل من داد هر غمی\nانصاف ملک عالم عشقش مسلمست\n\nدانی خیال روی تو در چشم من چه گفت\nآیا چه جاست این که همه روزه با نمست\n\nخواهی چو روز روشن دانی تو حال من\nاز تیره شب بپرس که او نیز محرمست\n\nای کاشکی میان منستی و دلبرم\nپیوندی این چنین که میان من و غمست\n\n",
            "Source": "https://ganjoor.net/saadi/divan/ghazals/sh75/",
            "Title": "غزل ۷۵"
        },
        "9398": {
            "Audio": "https://i.ganjoor.net/a/9398.ogg",
            "Author": "سعدی",
            "Book": "غزلیات سعدی",
            "Poem": "یارا بهشت صحبت یاران همدمست\nدیدار یار نامتناسب جهنمست\n\nهر دم که در حضور عزیزی برآوری\nدریاب کز حیات جهان حاصل آن دمست\n\nنه هر که چشم و گوش و دهان دارد آدمیست\nبس دیو را که صورت فرزند آدمست\n\nآنست آدمی که در او حسن سیرتی\nیا لطف صورتیست دگر حشو عالمست\n\nهرگز حسد نبرده و حسرت نخورده‌ام\nجز بر دو روی یار موافق که در همست\n\nآنان که در بهار به صحرا نمی‌روند\nبوی خوش ربیع بر ایشان محرمست\n\nوان سنگ دل که دیده بدوزد ز روی خوب\nپندش مده که جهل در او نیک محکمست\n\nآرام نیست در همه عالم به اتفاق\nور هست در مجاورت یار محرمست\n\nگر خون تازه می‌رود از ریش اهل دل\nدیدار دوستان که ببینند مرهمست\n\nدنیا خوشست و مال عزیزست و تن شریف\nلیکن رفیق بر همه چیزی مقدمست\n\nممسک برای مال همه ساله تنگ دل\nسعدی به روی دوست همه روزه خرمست\n\n",
            "Source": "https://ganjoor.net/saadi/divan/ghazals/sh76/",
            "Title": "غزل ۷۶"
        },
        "9399": {
            "Audio": "https://i.ganjoor.net/a/9399.ogg",
            "Author": "سعدی",
            "Book": "غزلیات سعدی",
            "Poem": "بر من که صبوحی زده‌ام خرقه حرام است\nای مجلسیان راه خرابات کدام است\n\nهر کس به جهان خرمیی پیش گرفتند\nما را غمت ای ماه پری چهره تمام است\n\nبرخیز که در سایه سروی بنشینیم\nکان جا که تو بنشینی بر سرو قیام است\n\nدام دل صاحب نظرانت خم گیسوست\nوان خال بناگوش مگر دانه دام است\n\nبا چون تو حریفی به چنین جای در این وقت\nگر باده خورم خمر بهشتی نه حرام است\n\nبا محتسب شهر بگویید که زنهار\nدر مجلس ما سنگ مینداز که جام است\n\nغیرت نگذارد که بگویم که مرا کشت\nتا خلق ندانند که معشوقه چه نام است\n\nدردا که بپختیم در این سوز نهانی\nوان را خبر از آتش ما نیست که خام است\n\nسعدی مبر اندیشه که در کام نهنگان\nچون در نظر دوست نشینی همه کام است\n\n",
            "Source": "https://ganjoor.net/saadi/divan/ghazals/sh77/",
            "Title": "غزل ۷۷"
        },
        "9400": {
            "Audio": "https://i.ganjoor.net/a/9400.ogg",
            "Author": "سعدی",
            "Book": "غزلیات سعدی",
            "Poem": "امشب به راستی شب ما روز روشن است\nعید وصال دوست علی رغم دشمن است\n\nباد بهشت می‌گذرد یا نسیم باغ\nیا نکهت دهان تو یا بوی لادن است\n\nهرگز نباشد از تن و جانت عزیزتر\nچشمم که در سرست و روانم که در تن است\n\nگردن نهم به خدمت و گوشت کنم به قول\nتا خاطرم معلق آن گوش و گردن است\n\nای پادشاه سایه ز درویش وامگیر\nناچار خوشه چین بود آن جا که خرمن است\n\nدور از تو در جهان فراخم مجال نیست\nعالم به چشم تنگ دلان چشم سوزن است\n\nعاشق گریختن نتواند که دست شوق\nهر جا که می‌رود متعلق به دامن است\n\nشیرین به در نمی‌رود از خانه بی رقیب\nداند شکر که دفع مگس بادبیزن است\n\nجور رقیب و سرزنش اهل روزگار\nبا من همان حکایت گاو دهلزن است\n\nبازان شاه را حسد آید بدین شکار\nکان شاهباز را دل سعدی نشیمن است\n\nقلب رقیق چند بپوشد حدیث عشق\nهرچ آن به آبگینه بپوشی مبین است\n\n",
            "Source": "https://ganjoor.net/saadi/divan/ghazals/sh78/",
            "Title": "غزل ۷۸"
        },
        "9401": {
            "Audio": "https://i.ganjoor.net/a/9401.ogg",
            "Author": "سعدی",
            "Book": "غزلیات سعدی",
            "Poem": "این باد بهار بوستان است\nیا بوی وصال دوستان است\n\nدل می‌برد این خط نگارین\nگویی خط روی دلستان است\n\nای مرغ به دام دل گرفتار\nبازآی که وقت آشیان است\n\nشب‌ها من و شمع می‌گدازیم\nاین است که سوز من نهان است\n\nگوشم همه روز از انتظارت\nبر راه و نظر بر آستان است\n\nور بانگ مؤذنی میاید\nگویم که درای کاروان است\n\nبا آن همه دشمنی که کردی\nبازآی که دوستی همان است\n\nبا قوت بازوان عشقت\nسرپنجهٔ صبر ناتوان است\n\nبیزاری دوستان دمساز\nتفریق میان جسم و جان است\n\nنالیدن دردناک سعدی\nبر دعوی دوستی بیان است\n\nآتش به نی قلم درانداخت\nوین حبر که می‌رود دخان است\n\n",
            "Source": "https://ganjoor.net/saadi/divan/ghazals/sh79/",
            "Title": "غزل ۷۹"
        },
        "9402": {
            "Audio": null,
            "Author": "سعدی",
            "Book": "غزلیات سعدی",
            "Poem": "این خط شریف از آن بنان است\nوین نقل حدیث از آن دهان است\n\nاین بوی عبیر آشنایی\nاز ساحت یار مهربان است\n\nمهر از سر نامه برگرفتم\nگفتی که سر گلابدان است\n\nقاصد مگر آهوی ختن بود\nکش نافهٔ مشک در میان است\n\nاین خود چه عبارت لطیف است\nوین خود چه کفایت بیان است\n\nمعلوم شد این حدیث شیرین\nکز منطق آن شکرفشان است\n\nاین خط به زمین نشاید انداخت\nکز جانب ماه آسمان است\n\nروزی برود روان سعدی\nکاین عیش نه عیش جاودان است\n\nخرم تن او که چون روانش\nاز تن برود سخن روان است\n\n",
            "Source": "https://ganjoor.net/saadi/divan/ghazals/sh80/",
            "Title": "غزل ۸۰"
        },
        "9403": {
            "Audio": "https://i.ganjoor.net/a/9403.ogg",
            "Author": "سعدی",
            "Book": "غزلیات سعدی",
            "Poem": "چه روی است آن که پیش کاروان است\nمگر شمعی به دست ساروان است\n\nسلیمان است گویی در عماری\nکه بر باد صبا تختش روان است\n\nجمال ماه پیکر بر بلندی\nبدان ماند که ماه آسمان است\n\nبهشتی صورتی در جوف محمل\nچو برجی کآفتابش در میان است\n\nخداوندان عقل این طرفه بینند\nکه خورشیدی به زیر سایبان است\n\nچو نیلوفر در آب و مهر در میغ\nپری رخ در نقاب پرنیان است\n\nز روی کار من برقع برانداخت\nبه یک بار آن که در برقع نهان است\n\nشتر پیشی گرفت از من به رفتار\nکه بر من بیش از او بار گران است\n\nزهی اندک وفای سست پیمان\nکه آن سنگین دل نامهربان است\n\nتو را گر دوستی با ما همین بود\nوفای ما و عهد ما همان است\n\nبدار ای ساربان آخر زمانی\nکه عهد وصل را آخرزمان است\n\nوفا کردیم و با ما غدر کردند\nبرو سعدی که این پاداش آن است\n\nندانستی که در پایان پیری\nنه وقت پنجه کردن با جوان است\n\n",
            "Source": "https://ganjoor.net/saadi/divan/ghazals/sh81/",
            "Title": "غزل ۸۱"
        },
        "9404": {
            "Audio": "https://i.ganjoor.net/a/9404.ogg",
            "Author": "سعدی",
            "Book": "غزلیات سعدی",
            "Poem": "هزار سختی اگر بر من آید آسان است\nکه دوستی و ارادت هزار چندان است\n\nسفر دراز نباشد به پای طالب دوست\nکه خار دشت محبت گل است و ریحان است\n\nاگر تو جور کنی جور نیست تربیتست\nو گر تو داغ نهی داغ نیست درمانست\n\nنه آبروی که گر خون دل بخواهی ریخت\nمخالفت نکنم آن کنم که فرمان است\n\nز عقل من عجب آید صوابگویان را\nکه دل به دست تو دادن خلاف در جان است\n\nمن از کنار تو دور اوفتاده‌ام نه عجب\nگرم قرار نباشد که داغ هجران است\n\nعجب در آن سر زلف معنبر مفتول\nکه در کنار تو خسبد چرا پریشان است\n\nجماعتی که ندانند حظ روحانی\nتفاوتی که میان دواب و انسان است\n\nگمان برند که در باغ عشق سعدی را\nنظر به سیب زنخدان و نار پستان است\n\nمرا هرآینه خاموش بودن اولی‌تر\nکه جهل پیش خردمند عذر نادان است\n\nو ما ابرئ نفسی و لا ازکیها\nکه هر چه نقل کنند از بشر در امکان است\n\n",
            "Source": "https://ganjoor.net/saadi/divan/ghazals/sh82/",
            "Title": "غزل ۸۲"
        },
        "9405": {
            "Audio": "https://i.ganjoor.net/a/9405.ogg",
            "Author": "سعدی",
            "Book": "غزلیات سعدی",
            "Poem": "مگر نسیم سحر بوی زلف یار منست\nکه راحت دل رنجور بی‌قرار منست\n\nبه خواب درنرود چشم بخت من همه عمر\nگرش به خواب ببینم که در کنار منست\n\nاگر معاینه بینم که قصد جان دارد\nبه جان مضایقه با دوستان نه کار منست\n\nحقیقت آن که نه درخورد اوست جان عزیز\nولیک درخور امکان و اقتدار منست\n\nنه اختیار منست این معاملت لیکن\nرضای دوست مقدم بر اختیار منست\n\nاگر هزار غمست از جفای او بر دل\nهنوز بنده اویم که غمگسار منست\n\nدرون خلوت ما غیر در نمی‌گنجد\nبرو که هر که نه یار منست بار منست\n\nبه لاله زار و گلستان نمی‌رود دل من\nکه یاد دوست گلستان و لاله زار منست\n\nستمگرا دل سعدی بسوخت در طلبت\nدلت نسوخت که مسکین امیدوار منست\n\nو گر مراد تو اینست بی مرادی من\nتفاوتی نکند چون مراد یار منست\n\n",
            "Source": "https://ganjoor.net/saadi/divan/ghazals/sh83/",
            "Title": "غزل ۸۳"
        },
        "9406": {
            "Audio": "https://i.ganjoor.net/a/9406.ogg",
            "Author": "سعدی",
            "Book": "غزلیات سعدی",
            "Poem": "ز من مپرس که در دست او دلت چونست\nازو بپرس که انگشت‌هاش در خونست\n\nوگر حدیث کنم تندرست را چه خبر\nکه اندرون جراحت رسیدگان چونست\n\nبه حسن طلعت لیلی نگاه می‌نکند\nفتاده در پی بیچاره‌ای که مجنونست\n\nخیال روی کسی در سرست هر کس را\nمرا خیال کسی کز خیال بیرونست\n\nخجسته روز کسی کز درش تو بازآیی\nکه بامداد به روی تو فال میمونست\n\nچنین شمایل موزون و قد خوش که تو راست\nبه ترک عشق تو گفتن نه طبع موزونست\n\nاگر کسی به ملامت ز عشق برگردد\nمرا به هر چه تو گویی ارادت افزونست\n\nنه پادشاه منادی زده‌ست می مخورید\nبیا که چشم و دهان تو مست و میگونست\n\nکنار سعدی از آن روز کز تو دور افتاد\nاز آب دیده تو گویی کنار جیحونست\n\n",
            "Source": "https://ganjoor.net/saadi/divan/ghazals/sh84/",
            "Title": "غزل ۸۴"
        },
        "9407": {
            "Audio": "https://i.ganjoor.net/a/9407.ogg",
            "Author": "سعدی",
            "Book": "غزلیات سعدی",
            "Poem": "با همه مهر و با منش کینست\nچه کنم حظ بخت من اینست\n\nشاید ای نفس تا دگر نکنی\nپنجه با ساعدی که سیمینست\n\nننهد پای تا نبیند جای\nهر که را چشم مصلحت بینست\n\nمثل زیرکان و چنبر عشق\nطفل نادان و مار رنگینست\n\nدردمند فراق سر ننهد\nمگر آن شب که گور بالینست\n\nگریه گو بر هلاک من مکنید\nکه نه این نوبت نخستینست\n\nلازمست احتمال چندین جور\nکه محبت هزار چندینست\n\nگر هزارم جواب تلخ دهی\nاعتقاد من آن که شیرینست\n\nمرد اگر شیر در کمند آرد\nچون کمندش گرفت مسکینست\n\nسعدیا تن به نیستی درده\nچاره با سخت بازوان اینست\n\n",
            "Source": "https://ganjoor.net/saadi/divan/ghazals/sh85/",
            "Title": "غزل ۸۵"
        },
        "9408": {
            "Audio": null,
            "Author": "سعدی",
            "Book": "غزلیات سعدی",
            "Poem": "بخت جوان دارد آن که با تو قرینست\nپیر نگردد که در بهشت برینست\n\nدیگر از آن جانبم نماز نباشد\nگر تو اشارت کنی که قبله چنینست\n\nآینه‌ای پیش آفتاب نهادست\nبر در آن خیمه یا شعاع جبینست\n\nگر همه عالم ز لوح فکر بشویند\nعشق نخواهد شدن که نقش نگینست\n\nگوشه گرفتم ز خلق و فایده‌ای نیست\nگوشه چشمت بلای گوشه نشینست\n\nتا نه تصور کنی که بی تو صبوریم\nگر نفسی می‌زنیم بازپسینست\n\nحسن تو هر جا که طبل عشق فروکوفت\nبانگ برآمد که غارت دل و دینست\n\nسیم و زرم گو مباش و دنیی و اسباب\nروی تو بینم که ملک روی زمینست\n\nعاشق صادق به زخم دوست نمیرد\nزهر مذابم بده که ماء معینست\n\nسعدی از این پس که راه پیش تو دانست\nگر ره دیگر رود ضلال مبینست\n\n",
            "Source": "https://ganjoor.net/saadi/divan/ghazals/sh86/",
            "Title": "غزل ۸۶"
        },
        "9409": {
            "Audio": "https://i.ganjoor.net/a/9409.ogg",
            "Author": "سعدی",
            "Book": "غزلیات سعدی",
            "Poem": "گر کسی سرو شنیده‌ست که رفته‌ست این است\nیا صنوبر که بناگوش و برش سیمین است\n\nنه بلندیست به صورت که تو معلوم کنی\nکه بلند از نظر مردم کوته‌بین است\n\nخواب در عهد تو در چشم من آید هیهات\nعاشقی کار سری نیست که بر بالین است\n\nهمه آرام گرفتند و شب از نیمه گذشت\nوآنچه در خواب نشد چشم من و پروین است\n\nخود گرفتم که نظر بر رخ خوبان کفر است\nمن از این بازنگردم که مرا این دین است\n\nوقت آن است که مردم ره صحرا گیرند\nخاصه اکنون که بهار آمد و فروردین است\n\nچمن امروز بهشت است و تو در می‌بایی\nتا خلایق همه گویند که حورالعین است\n\nهر چه گفتیم در اوصاف کمالیت او\nهمچنان هیچ نگفتیم که صد چندین است\n\nآنچه سرپنجهٔ سیمین تو با سعدی کرد\nبا کبوتر نکند پنجه که با شاهین است\n\nمن دگر شعر نخواهم که نویسم که مگس\nزحمتم می‌دهد از بس که سخن شیرین است\n\n",
            "Source": "https://ganjoor.net/saadi/divan/ghazals/sh87/",
            "Title": "غزل ۸۷"
        },
        "9410": {
            "Audio": "https://i.ganjoor.net/a/9410.ogg",
            "Author": "سعدی",
            "Book": "غزلیات سعدی",
            "Poem": "با خردمندی و خوبی پارسا و نیکخوست\nصورتی هرگز ندیدم کاین همه معنی در اوست\n\nگر خیال یاری اندیشند باری چون تو یار\nیا هوای دوستی ورزند باری چون تو دوست\n\nخاک پایش بوسه خواهم داد آبم گو ببر\nآبروی مهربانان پیش معشوق آب جوست\n\nشاهدش دیدار و گفتن فتنه اش ابرو و چشم\nنادرش بالا و رفتن دلپذیرش طبع و خوست\n\nتا به خود بازآیم آن گه وصف دیدارش کنم\nاز که می‌پرسی در این میدان که سرگردان چو گوست\n\nعیب پیراهن دریدن می‌کنندم دوستان\nبی‌وفا یارم که پیراهن همی‌درم نه پوست\n\nخاک سبزآرنگ و باد گلفشان و آب خوش\nابر مرواریدباران و هوای مشک بوست\n\nتیرباران بر سر و صوفی گرفتار نظر\nمدعی در گفت و گوی و عاشق اندر جست و جوست\n\nهر که را کنج اختیار آمد تو دست از وی بدار\nکان چنان شوریده سر پایش به گنجی در فروست\n\nچشم اگر با دوست داری گوش با دشمن مکن\nعاشقی و نیک نامی سعدیا سنگ و سبوست\n\n",
            "Source": "https://ganjoor.net/saadi/divan/ghazals/sh88/",
            "Title": "غزل ۸۸"
        },
        "9411": {
            "Audio": "https://i.ganjoor.net/a/9411.ogg",
            "Author": "سعدی",
            "Book": "غزلیات سعدی",
            "Poem": "بتا هلاک شود دوست در محبت دوست\nکه زندگانی او در هلاک بودن اوست\n\nمرا جفا و وفای تو پیش یک سان است\nکه هر چه دوست پسندد به جای دوست نکوست\n\nمرا و عشق تو گیتی به یک شکم زاده‌ست\nدو روح در بدنی چون دو مغز در یک پوست\n\nهر آنچه بر سر آزادگان رود زیباست\nعلی‌الخصوص که از دست یار زیباخوست\n\nدلم ز دست به در برد سروبالایی\nخلاف عادت آن سروها که بر لب جوست\n\nبه خواب دوش چنان دیدمی که زلفینش\nگرفته بودم و دستم هنوز غالیه‌بوست\n\nچو گوی در همه عالم به جان بگردیدم\nز دست عشقش و چوگان هنوز در پی گوست\n\nجماعتی به همین آب چشم بیرونی\nنظر کنند و ندانند کآتشم در توست\n\nز دوست هر که تو بینی مراد خود خواهد\nمراد خاطر سعدی مراد خاطر اوست\n\n",
            "Source": "https://ganjoor.net/saadi/divan/ghazals/sh89/",
            "Title": "غزل ۸۹"
        },
        "9412": {
            "Audio": "https://i.ganjoor.net/a/9412.ogg",
            "Author": "سعدی",
            "Book": "غزلیات سعدی",
            "Poem": "سرمست درآمد از درم دوست\nلب خنده زنان چو غنچه در پوست\n\nچون دیدمش آن رخ نگارین\nدر خود به غلط شدم که این اوست\n\nرضوان در خلد باز کردند\nکز عطر مشام روح خوش بوست\n\nپیش قدمش به سر دویدم\nدر پای فتادمش که ای دوست\n\nیک باره به ترک ما بگفتی\nزنهار نگویی این نه نیکوست\n\nبر من که دلم چو شمع یکتاست\nپیراهن غم چو شمع ده توست\n\nچشمش به کرشمه گفت با من\nدر نرگس مست من چه آهوست\n\nگفتم همه نیکوییست لیکن\nاینست که بی‌وفا و بدخوست\n\nبشنو نفسی دعای سعدی\nگر چه همه عالمت دعاگوست\n\n",
            "Source": "https://ganjoor.net/saadi/divan/ghazals/sh90/",
            "Title": "غزل ۹۰"
        },
        "9413": {
            "Audio": "https://i.ganjoor.net/a/9413.ogg",
            "Author": "سعدی",
            "Book": "غزلیات سعدی",
            "Poem": "سفر دراز نباشد به پای طالب دوست\nکه زنده ابدست آدمی که کشته اوست\n\nشراب خورده معنی چو در سماع آید\nچه جای جامه که بر خویشتن بدرد پوست\n\nهر آن که با رخ منظور ما نظر دارد\nبه ترک خویش بگوید که خصم عربده جوست\n\nحقیر تا نشماری تو آب چشم فقیر\nکه قطره قطره باران چو با هم آمد جوست\n\nنمی‌رود که کمندش همی‌برد مشتاق\nچه جای پند نصیحت کنان بیهده گوست\n\nچو در میانه خاک اوفتاده‌ای بینی\nاز آن بپرس که چوگان از او مپرس که گوست\n\nچرا و چون نرسد بندگان مخلص را\nرواست گر همه بد می‌کنی بکن که نکوست\n\nکدام سرو سهی راست با وجود تو قدر\nکدام غالیه را پیش خاک پای تو بوست\n\nبسی بگفت خداوند عقل و نشنیدم\nکه دل به غمزه خوبان مده که سنگ و سبوست\n\nهزار دشمن اگر بر سرند سعدی را\nبه دوستی که نگوید به جز حکایت دوست\n\nبه آب دیده خونین نبشته قصه عشق\nنظر به صفحه اول مکن که تو بر توست\n\n",
            "Source": "https://ganjoor.net/saadi/divan/ghazals/sh91/",
            "Title": "غزل ۹۱"
        },
        "9414": {
            "Audio": null,
            "Author": "سعدی",
            "Book": "غزلیات سعدی",
            "Poem": "کس به چشمم در نمی‌آید که گویم مثل اوست\nخود به چشم عاشقان صورت نبندد مثل دوست\n\nهر که با مستان نشیند ترک مستوری کند\nآبروی نیکنامان در خرابات آب جوست\n\nجز خداوندان معنی را نغلطاند سماع\nاولت مغزی بباید تا برون آیی ز پوست\n\nبنده‌ام گو تاج خواهی بر سرم نه یا تبر\nهر چه پیش عاشقان آید ز معشوقان نکوست\n\nعقل باری خسروی می‌کرد بر ملک وجود\nباز چون فرهاد عاشق بر لب شیرین اوست\n\nعنبرین چوگان زلفش را گر استقصا کنی\nزیر هر مویی دلی بینی که سرگردان چو گوست\n\nسعدیا چندان که خواهی گفت وصف روی یار\nحسن گل بیش از قیاس بلبل بسیارگوست\n\n",
            "Source": "https://ganjoor.net/saadi/divan/ghazals/sh92/",
            "Title": "غزل ۹۲"
        },
        "9415": {
            "Audio": "https://i.ganjoor.net/a/9415.ogg",
            "Author": "سعدی",
            "Book": "غزلیات سعدی",
            "Poem": "یار من آن که لطف خداوند یار اوست\nبیداد و داد و رد و قبول اختیار اوست\n\nدریای عشق را به حقیقت کنار نیست\nور هست پیش اهل حقیقت کنار اوست\n\nدر عهد لیلی این همه مجنون نبوده‌اند\nوین فتنه برنخاست که در روزگار اوست\n\nصاحبدلی نماند در این فصل نوبهار\nالا که عاشق گل و مجروح خار اوست\n\nدانی کدام خاک بر او رشک می‌برم\nآن خاک نیکبخت که در رهگذار اوست\n\nباور مکن که صورت او عقل من ببرد\nعقل من آن ببرد که صورت نگار اوست\n\nگر دیگران به منظر زیبا نظر کنند\nما را نظر به قدرت پروردگار اوست\n\nاینم قبول بس که بمیرم بر آستان\nتا نسبتم کنند که خدمتگزار اوست\n\nبر جور و بی مرادی و درویشی و هلاک\nآن را که صبر نیست محبت نه کار اوست\n\nسعدی رضای دوست طلب کن نه حظ خویش\nعبد آن کند که رای خداوندگار اوست\n\n",
            "Source": "https://ganjoor.net/saadi/divan/ghazals/sh93/",
            "Title": "غزل ۹۳"
        },
        "9416": {
            "Audio": "https://i.ganjoor.net/a/9416.ogg",
            "Author": "سعدی",
            "Book": "غزلیات سعدی",
            "Poem": "خورشید زیر سایه زلف چو شام اوست\nطوبی غلام قد صنوبرخرام اوست\n\nآن قامتست نی به حقیقت قیامتست\nزیرا که رستخیز من اندر قیام اوست\n\nبر مرگ دل خوشست در این واقعه مرا\nکآب حیات در لب یاقوت فام اوست\n\nبوی بهار می‌دمدم یا نسیم صبح\nباد بهشت می‌گذرد یا پیام اوست\n\nدل عشوه می‌فروخت که من مرغ زیرکم\nاینک فتاده در سر زلف چو دام اوست\n\nبیچاره مانده‌ام همه روزی به دام او\nو اینک فتاده‌ام به غریبی که کام اوست\n\nهر لحظه در برم دل از اندیشه خون شود\nتا خود غلام کیست که سعدی غلام اوست\n\n",
            "Source": "https://ganjoor.net/saadi/divan/ghazals/sh94/",
            "Title": "غزل ۹۴"
        },
        "9417": {
            "Audio": "https://i.ganjoor.net/a/9417.ogg",
            "Author": "سعدی",
            "Book": "غزلیات سعدی",
            "Poem": "آن که دل من چو گوی در خم چوگان اوست\nموقف آزادگان بر سر میدان اوست\n\nره به در از کوی دوست نیست که بیرون برند\nسلسله پای جمع زلف پریشان اوست\n\nچند نصیحت کنند بی‌خبرانم به صبر\nدرد مرا ای حکیم صبر نه درمان اوست\n\nگر کند انعام او در من مسکین نگاه\nور نکند حاکمست بنده به فرمان اوست\n\nگر بزند بی‌گناه عادت بخت منست\nور بنوازد به لطف غایت احسان اوست\n\nمیل ندارم به باغ انس نگیرم به سرو\nسروی اگر لایقست قد خرامان اوست\n\nچون بتواند نشست آن که دلش غایبست\nیا بتواند گریخت آن که به زندان اوست\n\nحیرت عشاق را عیب کند بی بصر\nبهره ندارد ز عیش هر که نه حیران اوست\n\nچون تو گلی کس ندید در چمن روزگار\nخاصه که مرغی چو من بلبل بستان اوست\n\nگر همه مرغی زنند سخت کمانان به تیر\nحیف بود بلبلی کاین همه دستان اوست\n\nسعدی اگر طالبی راه رو و رنج بر\nکعبه دیدار دوست صبر بیابان اوست\n\n",
            "Source": "https://ganjoor.net/saadi/divan/ghazals/sh95/",
            "Title": "غزل ۹۵"
        },
        "9418": {
            "Audio": "https://i.ganjoor.net/a/9418.ogg",
            "Author": "سعدی",
            "Book": "غزلیات سعدی",
            "Poem": "ز هر چه هست گزیرست و ناگزیر از دوست\nبه قول هر که جهان مهر برمگیر از دوست\n\nبه بندگی و صغیری گرت قبول کند\nسپاس دار که فضلی بود کبیر از دوست\n\nبه جای دوست گرت هر چه در جهان بخشند\nرضا مده که متاعی بود حقیر از دوست\n\nجهان و هر چه در او هست با نعیم بهشت\nنه نعمتیست که بازآورد فقیر از دوست\n\nنه گر قبول کنندت سپاس داری و بس\nکه گر هلاک شوی منتی پذیر از دوست\n\nمرا که دیده به دیدار دوست برکردم\nحلال نیست که بر هم نهم به تیر از دوست\n\nو گر چنان که مصور شود گزیر از عشق\nکجا روم که نمی‌باشدم گزیر از دوست\n\nبه هر طریق که باشد اسیر دشمن را\nتوان خرید و نشاید خرید اسیر از دوست\n\nکه در ضمیر من آید ز هر که در عالم\nکه من هنوز نپرداختم ضمیر از دوست\n\nتو خود نظیر نداری و گر بود به مثل\nمن آن نیم که بدل گیرم و نظیر از دوست\n\nرضای دوست نگه دار و صبر کن سعدی\nکه دوستی نبود ناله و نفیر از دوست\n\n",
            "Source": "https://ganjoor.net/saadi/divan/ghazals/sh96/",
            "Title": "غزل ۹۶"
        },
        "9419": {
            "Audio": "https://i.ganjoor.net/a/9419.ogg",
            "Author": "سعدی",
            "Book": "غزلیات سعدی",
            "Poem": "صبحی مبارکست نظر بر جمال دوست\nبر خوردن از درخت امید وصال دوست\n\nبختم نخفته بود که از خواب بامداد\nبرخاستم به طالع فرخنده فال دوست\n\nاز دل برون شو ای غم دنیا و آخرت\nیا خانه جای رخت بود یا مجال دوست\n\nخواهم که بیخ صحبت اغیار برکنم\nدر باغ دل رها نکنم جز نهال دوست\n\nتشریف داد و رفت ندانم ز بیخودی\nکاین دوست بود در نظرم یا خیال دوست\n\nهوشم نماند و عقل برفت و سخن نبست\nمقبل کسی که محو شود در کمال دوست\n\nسعدی حجاب نیست تو آیینه پاک دار\nزنگارخورده چون بنماید جمال دوست\n\n",
            "Source": "https://ganjoor.net/saadi/divan/ghazals/sh97/",
            "Title": "غزل ۹۷"
        },
        "9420": {
            "Audio": null,
            "Author": "سعدی",
            "Book": "غزلیات سعدی",
            "Poem": "گفتم مگر به خواب ببینم خیال دوست\nاینک علی الصباح نظر بر جمال دوست\n\nمردم هلال عید بدیدند و پیش ما\nعیدست و آنک ابروی همچون هلال دوست\n\nما را دگر به سرو بلند التفات نیست\nاز دوستی قامت بااعتدال دوست\n\nزان بیخودم که عاشق صادق نباشدش\nپروای نفس خویشتن از اشتغال دوست\n\nای خواب گرد دیده سعدی دگر مگرد\nیا دیده جای خواب بود یا خیال دوست\n\n",
            "Source": "https://ganjoor.net/saadi/divan/ghazals/sh98/",
            "Title": "غزل ۹۸"
        },
        "9421": {
            "Audio": "https://i.ganjoor.net/a/9421.ogg",
            "Author": "سعدی",
            "Book": "غزلیات سعدی",
            "Poem": "صبح می‌خندد و من گریه کنان از غم دوست\nای دم صبح چه داری خبر از مقدم دوست\n\nبر خودم گریه همی‌آید و بر خنده تو\nتا تبسم چه کنی بی‌خبر از مبسم دوست\n\nای نسیم سحر از من به دلارام بگوی\nکه کسی جز تو ندانم که بود محرم دوست\n\nگو کم یار برای دل اغیار مگیر\nدشمن این نیک پسندد که تو گیری کم دوست\n\nتو که با جانب خصمت به ارادت نظرست\nبه که ضایع نگذاری طرف معظم دوست\n\nمن نه آنم که عدو گفت تو خود دانی نیک\nکه ندارد دل دشمن خبر از عالم دوست\n\nنی نی ای باد مرو حال من خسته مگوی\nتا غباری ننشیند به دل خرم دوست\n\nهر کسی را غم خویشست و دل سعدی را\nهمه وقتی غم آن تا چه کند با غم دوست\n\n",
            "Source": "https://ganjoor.net/saadi/divan/ghazals/sh99/",
            "Title": "غزل ۹۹"
        },
        "9422": {
            "Audio": "https://i.ganjoor.net/a/9422.ogg",
            "Author": "سعدی",
            "Book": "غزلیات سعدی",
            "Poem": "این مطرب از کجاست که برگفت نام دوست\nتا جان و جامه بذل کنم بر پیام دوست\n\nدل زنده می‌شود به امید وفای یار\nجان رقص می‌کند به سماع کلام دوست\n\nتا نفخ صور بازنیاید به خویشتن\nهرک اوفتاد مست محبت ز جام دوست\n\nمن بعد از این اگر به دیاری سفر کنم\nهیچ ارمغانیی نبرم جز سلام دوست\n\nرنجور عشق به نشود جز به بوی یار\nور رفتنیست جان ندهد جز به نام دوست\n\nوقتی امیر مملکت خویش بودمی\nاکنون به اختیار و ارادت غلام دوست\n\nگر دوست را به دیگری از من فراغتست\nمن دیگری ندارم قایم مقام دوست\n\nبالای بام دوست چو نتوان نهاد پای\nهم چاره آن که سر بنهی زیر بام دوست\n\nدرویش را که نام برد پیش پادشاه\nهیهات از افتقار من و احتشام دوست\n\nگر کام دوست کشتن سعدیست باک نیست\nاینم حیات بس که بمیرم به کام دوست\n\n",
            "Source": "https://ganjoor.net/saadi/divan/ghazals/sh100/",
            "Title": "غزل ۱۰۰"
        },
        "9423": {
            "Audio": "https://i.ganjoor.net/a/9423.ogg",
            "Author": "سعدی",
            "Book": "غزلیات سعدی",
            "Poem": "ای پیک پی خجسته که داری نشان دوست\nبا ما مگو به جز سخن دل نشان دوست\n\nحال از دهان دوست شنیدن چه خوش بود\nیا از دهان آن که شنید از دهان دوست\n\nای یار آشنا علم کاروان کجاست\nتا سر نهیم بر قدم ساربان دوست\n\nگر زر فدای دوست کنند اهل روزگار\nما سر فدای پای رسالت رسان دوست\n\nدردا و حسرتا که عنانم ز دست رفت\nدستم نمی‌رسد که بگیرم عنان دوست\n\nرنجور عشق دوست چنانم که هر که دید\nرحمت کند مگر دل نامهربان دوست\n\nگر دوست بنده را بکشد یا بپرورد\nتسلیم از آن بنده و فرمان از آن دوست\n\nگر آستین دوست بیفتد به دست من\nچندان که زنده‌ام سر من و آستان دوست\n\nبی حسرت از جهان نرود هیچ کس به در\nالا شهید عشق به تیر از کمان دوست\n\nبعد از تو هیچ در دل سعدی گذر نکرد\nوان کیست در جهان که بگیرد مکان دوست\n\n",
            "Source": "https://ganjoor.net/saadi/divan/ghazals/sh101/",
            "Title": "غزل ۱۰۱"
        },
        "9424": {
            "Audio": "https://i.ganjoor.net/a/9424.ogg",
            "Author": "سعدی",
            "Book": "غزلیات سعدی",
            "Poem": "تا دست‌ها کمر نکنی بر میان دوست\nبوسی به کام دل ندهی بر دهان دوست\n\nدانی حیات کشته شمشیر عشق چیست\nسیبی گزیدن از رخ چون بوستان دوست\n\nبر ماجرای خسرو و شیرین قلم کشید\nشوری که در میان منست و میان دوست\n\nخصمی که تیر کافرش اندر غزا نکشت\nخونش بریخت ابروی همچون کمان دوست\n\nدل رفت و دیده خون شد و جان ضعیف ماند\nوان هم برای آن که کنم جان فدای دوست\n\nروزی به پای مرکب تازی درافتمش\nگر کبر و ناز بازنپیچد عنان دوست\n\nهیهات کام من که برآید در این طلب\nاین بس که نام من برود بر زبان دوست\n\nچون جان سپردنیست به هر صورتی که هست\nدر کوی عشق خوشتر و بر آستان دوست\n\nبا خویشتن همی‌برم این شوق تا به خاک\nوز خاک سر برآرم و پرسم نشان دوست\n\nفریاد مردمان همه از دست دشمنست\nفریاد سعدی از دل نامهربان دوست\n\n",
            "Source": "https://ganjoor.net/saadi/divan/ghazals/sh102/",
            "Title": "غزل ۱۰۲"
        },
        "9425": {
            "Audio": "https://i.ganjoor.net/a/9425.ogg",
            "Author": "سعدی",
            "Book": "غزلیات سعدی",
            "Poem": "ز حد گذشت جدایی میان ما ای دوست\nبیا بیا که غلام توام بیا ای دوست\n\nاگر جهان همه دشمن شود ز دامن تو\nبه تیغ مرگ شود دست من رها ای دوست\n\nسرم فدای قفای ملامتست چه باک\nگرم بود سخن دشمن از قفا ای دوست\n\nبه ناز اگر بخرامی جهان خراب کنی\nبه خون خسته اگر تشنه‌ای هلا ای دوست\n\nچنان به داغ تو باشم که گر اجل برسد\nبه شرعم از تو ستانند خونبها ای دوست\n\nوفای عهد نگه دار و از جفا بگذر\nبه حق آن که نیم یار بی‌وفا ای دوست\n\nهزار سال پس از مرگ من چو بازآیی\nز خاک نعره برآرم که مرحبا ای دوست\n\nغم تو دست برآورد و خون چشمم ریخت\nمکن که دست برآرم به ربنا ای دوست\n\nاگر به خوردن خون آمدی هلا برخیز\nو گر به بردن دل آمدی بیا ای دوست\n\nبساز با من رنجور ناتوان ای یار\nببخش بر من مسکین بی‌نوا ای دوست\n\nحدیث سعدی اگر نشنوی چه چاره کند\nبه دشمنان نتوان گفت ماجرا ای دوست\n\n",
            "Source": "https://ganjoor.net/saadi/divan/ghazals/sh103/",
            "Title": "غزل ۱۰۳"
        },
        "9426": {
            "Audio": "https://i.ganjoor.net/a/9426.ogg",
            "Author": "سعدی",
            "Book": "غزلیات سعدی",
            "Poem": "مرا تو غایت مقصودی از جهان ای دوست\nهزار جان عزیزت فدای جان ای دوست\n\nچنان به دام تو الفت گرفت مرغ دلم\nکه یاد می‌نکند عهد آشیان ای دوست\n\nگرم تو در نگشایی کجا توانم رفت\nبه راستان که بمیرم بر آستان ای دوست\n\nدلی شکسته و جانی نهاده بر کف دست\nبگو بیار که گویم بگیر هان ای دوست\n\nتنم بپوسد و خاکم به باد ریزه شود\nهنوز مهر تو باشد در استخوان ای دوست\n\nجفا مکن که بزرگان به خرده‌ای ز رهی\nچنین سبک ننشینند و سرگران ای دوست\n\nبه لطف اگر بخوری خون من روا باشد\nبه قهرم از نظر خویشتن مران ای دوست\n\nمناسب لب لعلت حدیث بایستی\nجواب تلخ بدیعست از آن دهان ای دوست\n\nمرا رضای تو باید نه زندگانی خویش\nاگر مراد تو قتلست وارهان ای دوست\n\nکه گفت سعدی از آسیب عشق بگریزد\nبه دوستی که غلط می‌برد گمان ای دوست\n\nکه گر به جان رسد از دست دشمنانم کار\nز دوستی نکنم توبه همچنان ای دوست\n\n",
            "Source": "https://ganjoor.net/saadi/divan/ghazals/sh104/",
            "Title": "غزل ۱۰۴"
        },
        "9427": {
            "Audio": "https://i.ganjoor.net/a/9427.ogg",
            "Author": "سعدی",
            "Book": "غزلیات سعدی",
            "Poem": "آب حیات منست خاک سر کوی دوست\nگر دو جهان خرمیست ما و غم روی دوست\n\nولوله در شهر نیست جز شکن زلف یار\nفتنه در آفاق نیست جز خم ابروی دوست\n\nداروی مشتاق چیست زهر ز دست نگار\nمرهم عشاق چیست زخم ز بازوی دوست\n\nدوست به هندوی خود گر بپذیرد مرا\nگوش من و تا به حشر حلقه هندوی دوست\n\nگر متفرق شود خاک من اندر جهان\nباد نیارد ربود گرد من از کوی دوست\n\nگر شب هجران مرا تاختن آرد اجل\nروز قیامت زنم خیمه به پهلوی دوست\n\nهر غزلم نامه‌ایست صورت حالی در او\nنامه نوشتن چه سود چون نرسد سوی دوست\n\nلاف مزن سعدیا شعر تو خود سحرگیر\nسحر نخواهد خرید غمزه جادوی دوست\n\n",
            "Source": "https://ganjoor.net/saadi/divan/ghazals/sh105/",
            "Title": "غزل ۱۰۵"
        },
        "9428": {
            "Audio": "https://i.ganjoor.net/a/9428.ogg",
            "Author": "سعدی",
            "Book": "غزلیات سعدی",
            "Poem": "شادی به روزگار گدایان کوی دوست\nبر خاک ره نشسته به امید روی دوست\n\nگفتم به گوشه‌ای بنشینم ولی دلم\nننشیند از کشیدن خاطر به سوی دوست\n\nصبرم ز روی دوست میسر نمی‌شود\nدانی طریق چیست تحمل ز خوی دوست\n\nناچار هر که دل به غم روی دوست داد\nکارش به هم برآمده باشد چو موی دوست\n\nخاطر به باغ می‌رودم روز نوبهار\nتا با درخت گل بنشینم به بوی دوست\n\nفردا که خاک مرده به حشر آدمی کنند\nای باد خاک من مطلب جز به کوی دوست\n\nسعدی چراغ می‌نکند در شب فراق\nترسد که دیده باز کند جز به روی دوست\n\n",
            "Source": "https://ganjoor.net/saadi/divan/ghazals/sh106/",
            "Title": "غزل ۱۰۶"
        },
        "9429": {
            "Audio": "https://i.ganjoor.net/a/9429.ogg",
            "Author": "سعدی",
            "Book": "غزلیات سعدی",
            "Poem": "صبحدم خاکی به صحرا برد باد از کوی دوست\nبوستان در عنبر سارا گرفت از بوی دوست\n\nدوست گر با ما بسازد دولتی باشد عظیم\nور نسازد می‌بباید ساختن با خوی دوست\n\nگر قبولم می‌کند مملوک خود می‌پرورد\nور براند پنجه نتوان کرد با بازوی دوست\n\nهر که را خاطر به روی دوست رغبت می‌کند\nبس پریشانی بباید بردنش چون موی دوست\n\nدیگران را عید اگر فرداست ما را این دمست\nروزه داران ماه نو بینند و ما ابروی دوست\n\nهر کسی بی خویشتن جولان عشقی می‌کند\nتا به چوگان که در خواهد فتادن گوی دوست\n\nدشمنم را بد نمی‌خواهم که آن بدبخت را\nاین عقوبت بس که بیند دوست همزانوی دوست\n\nهر کسی را دل به صحرایی و باغی می‌رود\nهر کس از سویی به دررفتند و عاشق سوی دوست\n\nکاش باری باغ و بستان را که تحسین می‌کنند\nبلبلی بودی چو سعدی یا گلی چون روی دوست\n\n",
            "Source": "https://ganjoor.net/saadi/divan/ghazals/sh107/",
            "Title": "غزل ۱۰۷"
        },
        "9430": {
            "Audio": "https://i.ganjoor.net/a/9430.ogg",
            "Author": "سعدی",
            "Book": "غزلیات سعدی",
            "Poem": "مرا خود با تو چیزی در میان هست\nو گر نه روی زیبا در جهان هست\n\nوجودی دارم از مهرت گدازان\nوجودم رفت و مهرت همچنان هست\n\nمبر ظن کز سرم سودای عشقت\nرود تا بر زمینم استخوان هست\n\nاگر پیشم نشینی دل نشانی\nو گر غایب شوی در دل نشان هست\n\nبه گفتن راست ناید شرح حسنت\nولیکن گفت خواهم تا زبان هست\n\nندانم قامتست آن یا قیامت\nکه می‌گوید چنین سرو روان هست\n\nتوان گفتن به مه مانی ولی ماه\nنپندارم چنین شیرین دهان هست\n\nبجز پیشت نخواهم سر نهادن\nاگر بالین نباشد آستان هست\n\nبرو سعدی که کوی وصل جانان\nنه بازاریست کان جا قدر جان هست\n\n",
            "Source": "https://ganjoor.net/saadi/divan/ghazals/sh108/",
            "Title": "غزل ۱۰۸"
        },
        "9431": {
            "Audio": null,
            "Author": "سعدی",
            "Book": "غزلیات سعدی",
            "Poem": "بیا بیا که مرا با تو ماجرایی هست\nبگوی اگر گنهی رفت و گر خطایی هست\n\nروا بود که چنین بی‌حساب دل ببری\nمکن که مظلمه خلق را جزایی هست\n\nتوانگران را عیبی نباشد ار وقتی\nنظر کنند که در کوی ما گدایی هست\n\nبه کام دشمن و بیگانه رفت چندین روز\nز دوستان نشنیدم که آشنایی هست\n\nکسی نماند که بر درد من نبخشاید\nکسی نگفت که بیرون از این دوایی هست\n\nهزار نوبت اگر خاطرم بشورانی\nاز این طرف که منم همچنان صفایی هست\n\nبه دود آتش ماخولیا دماغ بسوخت\nهنوز جهل مصور که کیمیایی هست\n\nبه کام دل نرسیدیم و جان به حلق رسید\nو گر به کام رسد همچنان رجایی هست\n\nبه جان دوست که در اعتقاد سعدی نیست\nکه در جهان به جز از کوی دوست جایی هست\n\n",
            "Source": "https://ganjoor.net/saadi/divan/ghazals/sh109/",
            "Title": "غزل ۱۰۹"
        },
        "9432": {
            "Audio": "https://i.ganjoor.net/a/9432.ogg",
            "Author": "سعدی",
            "Book": "غزلیات سعدی",
            "Poem": "هر چه در روی تو گویند به زیبایی هست\nوان چه در چشم تو از شوخی و رعنایی هست\n\nسروها دیدم در باغ و تأمل کردم\nقامتی نیست که چون تو به دلارایی هست\n\nای که مانند تو بلبل به سخندانی نیست\nنتوان گفت که طوطی به شکرخایی هست\n\nنه تو را از من مسکین نه گل خندان را\nخبر از مشغله بلبل سودایی هست\n\nراست گفتی که فرج یابی اگر صبر کنی\nصبر نیکست کسی را که توانایی هست\n\nهرگز از دوست شنیدی که کسی بشکیبد\nدوستی نیست در آن دل که شکیبایی هست\n\nخبر از عشق نبودست و نباشد همه عمر\nهر که او را خبر از شنعت و رسوایی هست\n\nآن نه تنهاست که با یاد تو انسی دارد\nتا نگویی که مرا طاقت تنهایی هست\n\nهمه را دیده به رویت نگرانست ولیک\nهمه کس را نتوان گفت که بینایی هست\n\nگفته بودی همه زرقند و فریبند و فسوس\nسعدی آن نیست ولیکن چو تو فرمایی هست\n\n",
            "Source": "https://ganjoor.net/saadi/divan/ghazals/sh110/",
            "Title": "غزل ۱۱۰"
        },
        "9433": {
            "Audio": "https://i.ganjoor.net/a/9433.ogg",
            "Author": "سعدی",
            "Book": "غزلیات سعدی",
            "Poem": "مشنو ای دوست که غیر از تو مرا یاری هست\nیا شب و روز به جز فکر توام کاری هست\n\nبه کمند سر زلفت نه من افتادم و بس\nکه به هر حلقه موییت گرفتاری هست\n\nگر بگویم که مرا با تو سر و کاری نیست\nدر و دیوار گواهی بدهد کاری هست\n\nهر که عیبم کند از عشق و ملامت گوید\nتا ندیدست تو را بر منش انکاری هست\n\nصبر بر جور رقیبت چه کنم گر نکنم\nهمه دانند که در صحبت گل خاری هست\n\nنه من خام طمع عشق تو می‌ورزم و بس\nکه چو من سوخته در خیل تو بسیاری هست\n\nباد خاکی ز مقام تو بیاورد و ببرد\nآب هر طیب که در کلبه عطاری هست\n\nمن چه در پای تو ریزم که پسند تو بود\nجان و سر را نتوان گفت که مقداری هست\n\nمن از این دلق مرقع به درآیم روزی\nتا همه خلق بدانند که زناری هست\n\nهمه را هست همین داغ محبت که مراست\nکه نه مستم من و در دور تو هشیاری هست\n\nعشق سعدی نه حدیثیست که پنهان ماند\nداستانیست که بر هر سر بازاری هست\n\n",
            "Source": "https://ganjoor.net/saadi/divan/ghazals/sh111/",
            "Title": "غزل ۱۱۱"
        },
        "9434": {
            "Audio": "https://i.ganjoor.net/a/9434.ogg",
            "Author": "سعدی",
            "Book": "غزلیات سعدی",
            "Poem": "زهی رفیق که با چون تو سروبالاییست\nکه از خدای بر او نعمتی و آلاییست\n\nهر آن که با تو دمی یافتست در همه عمر\nنیافتست اگرش بعد از آن تمناییست\n\nهر آن که رای تو معلوم کرد و دیگربار\nبرای خود نفسی می‌زند نه بس راییست\n\nنه عاشقست که هر ساعتش نظر به کسی\nنه عارفست که هر روز خاطرش جاییست\n\nمرا و یاد تو بگذار و کنج تنهایی\nکه هر که با تو به خلوت بود نه تنهاییست\n\nبه اختیار شکیبایی از تو نتوان بود\nبه اضطرار توان بود اگر شکیباییست\n\nنظر به روی تو هر بامداد نوروزیست\nشب فراق تو هر شب که هست یلداییست\n\nخلاص بخش خدایا همه اسیران را\nمگر کسی که اسیر کمند زیباییست\n\nحکیم بین که برآورد سر به شیدایی\nحکیم را که دل از دست رفت شیداییست\n\nولیک عذر توان گفت پای سعدی را\nدر این لجم چو فروشد نه اولین پاییست\n\n",
            "Source": "https://ganjoor.net/saadi/divan/ghazals/sh112/",
            "Title": "غزل ۱۱۲"
        },
        "9435": {
            "Audio": "https://i.ganjoor.net/a/9435.ogg",
            "Author": "سعدی",
            "Book": "غزلیات سعدی",
            "Poem": "مرا از آن چه که بیرون شهر صحراییست\nقرین دوست به هر جا که هست خوش جاییست\n\nکسی که روی تو دیدست از او عجب دارم\nکه باز در همه عمرش سر تماشاییست\n\nامید وصل مدار و خیال دوست مبند\nگرت به خویشتن از ذکر دوست پرواییست\n\nچو بر ولایت دل دست یافت لشکر عشق\nبه دست باش که هر بامداد یغماییست\n\nبه بوی زلف تو با باد عیش‌ها دارم\nاگر چه عیب کنندم که بادپیماییست\n\nفراغ صحبت دیوانگان کجا باشد\nتو را که هر خم مویی کمند داناییست\n\nز دست عشق تو هر جا که می‌روم دستی\nنهاده بر سر و خاری شکسته در پاییست\n\nهزار سرو به معنی به قامتت نرسد\nو گر چه سرو به صورت بلندبالاییست\n\nتو را که گفت که حلوا دهم به دست رقیب\nبه دست خویشتنم زهر ده که حلواییست\n\nنه خاص در سر من عشق در جهان آمد\nکه هر سری که تو بینی رهین سوداییست\n\nتو را ملامت سعدی حلال کی باشد\nکه بر کناری و او در میان دریاییست\n\n",
            "Source": "https://ganjoor.net/saadi/divan/ghazals/sh113/",
            "Title": "غزل ۱۱۳"
        },
        "9436": {
            "Audio": "https://i.ganjoor.net/a/9436.ogg",
            "Author": "سعدی",
            "Book": "غزلیات سعدی",
            "Poem": "دردیست درد عشق که هیچش طبیب نیست\nگر دردمند عشق بنالد غریب نیست\n\nدانند عاقلان که مجانین عشق را\nپروای قول ناصح و پند ادیب نیست\n\nهر کو شراب عشق نخورده‌ست و درد درد\nآنست کز حیات جهانش نصیب نیست\n\nدر مشک و عود و عنبر و امثال طیبات\nخوشتر ز بوی دوست دگر هیچ طیب نیست\n\nصید از کمند اگر بجهد بوالعجب بود\nور نه چو در کمند بمیرد عجیب نیست\n\nگر دوست واقفست که بر من چه می‌رود\nباک از جفای دشمن و جور رقیب نیست\n\nبگریست چشم دشمن من بر حدیث من\nفضل از غریب هست و وفا در قریب نیست\n\nاز خنده گل چنان به قفا اوفتاده باز\nکو را خبر ز مشغله عندلیب نیست\n\nسعدی ز دست دوست شکایت کجا بری\nهم صبر بر حبیب که صبر از حبیب نیست\n\n",
            "Source": "https://ganjoor.net/saadi/divan/ghazals/sh114/",
            "Title": "غزل ۱۱۴"
        },
        "9437": {
            "Audio": "https://i.ganjoor.net/a/9437.ogg",
            "Author": "سعدی",
            "Book": "غزلیات سعدی",
            "Poem": "کیست آن کش سر پیوند تو در خاطر نیست\nیا نظر با تو ندارد مگرش ناظر نیست\n\nنه حلالست که دیدار تو بیند هر کس\nکه حرامست بر آن کش نظری طاهر نیست\n\nهمه کس را مگر این ذوق نباشد که مرا\nکان چه من می‌نگرم بر دگری ظاهر نیست\n\nهر شبی روزی و هر روز زوالی دارد\nشب وصل من و معشوق مرا آخر نیست\n\nهر که با غمزه خوبان سر و کاری دارد\nسست مهرست که بر داغ جفا صابر نیست\n\nهر که سرپنجه مخضوب تو بیند گوید\nگر بر این دست کسی کشته شود نادر نیست\n\nسر موییم نظر کن که من اندر تن خویش\nیک سر موی ندانم که تو را ذاکر نیست\n\nهمه دانند که سودازده دلشده را\nچاره صبرست ولیکن چه کند قادر نیست\n\nگفته بودم غم دل با تو بگویم چندی\nبه زبان چند بگویم که دلم حاضر نیست\n\nگر من از چشم همه خلق بیفتم سهلست\nتو مپندار که مخذول تو را ناصر نیست\n\nالتفات از همه عالم به تو دارد سعدی\nهمتی کان به تو مصروف بود قاصر نیست\n\n",
            "Source": "https://ganjoor.net/saadi/divan/ghazals/sh115/",
            "Title": "غزل ۱۱۵"
        },
        "9438": {
            "Audio": "https://i.ganjoor.net/a/9438.ogg",
            "Author": "سعدی",
            "Book": "غزلیات سعدی",
            "Poem": "گر صبر دل از تو هست و گر نیست\nهم صبر که چاره دگر نیست\n\nای خواجه به کوی دلستانان\nزنهار مرو که ره به در نیست\n\nدانند جهانیان که در عشق\nاندیشه عقل معتبر نیست\n\nگویند به جانبی دگر رو\nوز جانب او عزیزتر نیست\n\nگرد همه بوستان بگشتیم\nبر هیچ درخت از این ثمر نیست\n\nمن درخور تو چه تحفه آرم\nجانست و بهای یک نظر نیست\n\nدانی که خبر ز عشق دارد\nآن کز همه عالمش خبر نیست\n\nسعدی چو امید وصل باقیست\nاندیشه جان و بیم سر نیست\n\nپروانه ز عشق بر خطر بود\nاکنون که بسوختش خطر نیست\n\n",
            "Source": "https://ganjoor.net/saadi/divan/ghazals/sh116/",
            "Title": "غزل ۱۱۶"
        },
        "9439": {
            "Audio": "https://i.ganjoor.net/a/9439.ogg",
            "Author": "سعدی",
            "Book": "غزلیات سعدی",
            "Poem": "ای که گفتی هیچ مشکل چون فراق یار نیست\nگر امید وصل باشد همچنان دشوار نیست\n\nخلق را بیدار باید بود از آب چشم من\nوین عجب کان وقت می‌گریم که کس بیدار نیست\n\nنوک مژگانم به سرخی بر بیاض روی زرد\nقصه دل می‌نویسد حاجت گفتار نیست\n\nبی‌دلان را عیب کردم لاجرم بی‌دل شدم\nآن گنه را این عقوبت همچنان بسیار نیست\n\nای نسیم صبح اگر باز اتفاقی افتدت\nآفرین گویی بر آن حضرت که ما را بار نیست\n\nبارها روی از پریشانی به دیوار آورم\nور غم دل با کسی گویم به از دیوار نیست\n\nما زبان اندرکشیدیم از حدیث خلق و روی\nگر حدیثی هست با یارست و با اغیار نیست\n\nقادری بر هر چه می‌خواهی مگر آزار من\nزان که گر شمشیر بر فرقم نهی آزار نیست\n\nاحتمال نیش کردن واجبست از بهر نوش\nحمل کوه بیستون بر یاد شیرین بار نیست\n\nسرو را مانی ولیکن سرو را رفتار نه\nماه را مانی ولیکن ماه را گفتار نیست\n\nگر دلم در عشق تو دیوانه شد عیبش مکن\nبدر بی نقصان و زر بی عیب و گل بی خار نیست\n\nلوحش الله از قد و بالای آن سرو سهی\nزان که همتایش به زیر گنبد دوار نیست\n\nدوستان گویند سعدی خیمه بر گلزار زن\nمن گلی را دوست می‌دارم که در گلزار نیست\n\n",
            "Source": "https://ganjoor.net/saadi/divan/ghazals/sh117/",
            "Title": "غزل ۱۱۷"
        },
        "9440": {
            "Audio": "https://i.ganjoor.net/a/9440.ogg",
            "Author": "سعدی",
            "Book": "غزلیات سعدی",
            "Poem": "جان ندارد هر که جانانیش نیست\nتنگ عیشست آن که بستانیش نیست\n\nهر که را صورت نبندد سر عشق\nصورتی دارد ولی جانیش نیست\n\nگر دلی داری به دلبندی بده\nضایع آن کشور که سلطانیش نیست\n\nکامران آن دل که محبوبیش هست\nنیکبخت آن سر که سامانیش نیست\n\nچشم نابینا زمین و آسمان\nزان نمی‌بیند که انسانیش نیست\n\nعارفان درویش صاحب درد را\nپادشا خوانند گر نانیش نیست\n\nماجرای عقل پرسیدم ز عشق\nگفت معزولست و فرمانیش نیست\n\nدرد عشق از تندرستی خوشترست\nگر چه بیش از صبر درمانیش نیست\n\nهر که را با ماه رویی سرخوشست\nدولتی دارد که پایانیش نیست\n\nخانه زندانست و تنهایی ضلال\nهر که چون سعدی گلستانیش نیست\n\n",
            "Source": "https://ganjoor.net/saadi/divan/ghazals/sh118/",
            "Title": "غزل ۱۱۸"
        },
        "9441": {
            "Audio": "https://i.ganjoor.net/a/9441.ogg",
            "Author": "سعدی",
            "Book": "غزلیات سعدی",
            "Poem": "هر چه خواهی کن که ما را با تو روی جنگ نیست\nپنجه بر زورآوران انداختن فرهنگ نیست\n\nدر که خواهم بستن آن دل کز وصالت برکنم\nچون تو در عالم نباشد ور نه عالم تنگ نیست\n\nشاهد ما را نه هر چشمی چنان بیند که هست\nصنع را آیینه‌ای باید که بر وی زنگ نیست\n\nبا زمانی دیگر انداز ای که پندم می‌دهی\nکاین زمانم گوش بر چنگست و دل در چنگ نیست\n\nگر تو را کامی برآید دیر زود از وصل یار\nبعد از آن نامت به رسوایی برآید ننگ نیست\n\nسست پیمانا چرا کردی خلاف عقل و رای\nصلح با دشمن اگر با دوستانت جنگ نیست\n\nگر تو را آهنگ وصل ما نباشد گو مباش\nدوستان را جز به دیدار تو هیچ آهنگ نیست\n\nور به سنگ از صحبت خویشم برانی عاقبت\nخود دلت بر من ببخشاید که آخر سنگ نیست\n\nسعدیا نامت به رندی در جهان افسانه شد\nاز چه می‌ترسی دگر بعد از سیاهی رنگ نیست\n\n",
            "Source": "https://ganjoor.net/saadi/divan/ghazals/sh119/",
            "Title": "غزل ۱۱۹"
        },
        "9442": {
            "Audio": "https://i.ganjoor.net/a/9442.ogg",
            "Author": "سعدی",
            "Book": "غزلیات سعدی",
            "Poem": "خبرت هست که بی روی تو آرامم نیست\nطاقت بار فراق این همه ایامم نیست\n\nخالی از ذکر تو عضوی چه حکایت باشد\nسر مویی به غلط در همه اندامم نیست\n\nمیل آن دانه خالم نظری بیش نبود\nچون بدیدم ره بیرون شدن از دامم نیست\n\nشب بر آنم که مگر روز نخواهد بودن\nبامدادت که نبینم طمع شامم نیست\n\nچشم از آن روز که برکردم و رویت دیدم\nبه همین دیده سر دیدن اقوامم نیست\n\nنازنینا مکن آن جور که کافر نکند\nور جهودی بکنم بهره در اسلامم نیست\n\nگو همه شهر به جنگم به درآیند و خلاف\nمن که در خلوت خاصم خبر از عامم نیست\n\nنه به زرق آمده‌ام تا به ملامت بروم\nبندگی لازم اگر عزت و اکرامم نیست\n\nبه خدا و به سراپای تو کز دوستیت\nخبر از دشمن و اندیشه ز دشنامم نیست\n\nدوستت دارم اگر لطف کنی ور نکنی\nبه دو چشم تو که چشم از تو به انعامم نیست\n\nسعدیا نامتناسب حیوانی باشد\nهر که گوید که دلم هست و دلارامم نیست\n\n",
            "Source": "https://ganjoor.net/saadi/divan/ghazals/sh120/",
            "Title": "غزل ۱۲۰"
        },
        "9443": {
            "Audio": "https://i.ganjoor.net/a/9443.ogg",
            "Author": "سعدی",
            "Book": "غزلیات سعدی",
            "Poem": "با فراقت چند سازم برگ تنهاییم نیست\nدستگاه صبر و پایاب شکیباییم نیست\n\nترسم از تنهایی احوالم به رسوایی کشد\nترس تنهاییست ور نه بیم رسواییم نیست\n\nمرد گستاخی نیم تا جان در آغوشت کشم\nبوسه بر پایت دهم چون دست بالاییم نیست\n\nبر گلت آشفته‌ام بگذار تا در باغ وصل\nزاغ بانگی می‌کنم چون بلبل آواییم نیست\n\nتا مصور گشت در چشمم خیال روی دوست\nچشم خودبینی ندارم روی خودراییم نیست\n\nدرد دوری می‌کشم گر چه خراب افتاده‌ام\nبار جورت می‌برم گر چه تواناییم نیست\n\nطبع تو سیر آمد از من جای دیگر دل نهاد\nمن که را جویم که چون تو طبع هرجاییم نیست\n\nسعدی آتش زبانم در غمت سوزان چو شمع\nبا همه آتش زبانی در تو گیراییم نیست\n\n",
            "Source": "https://ganjoor.net/saadi/divan/ghazals/sh121/",
            "Title": "غزل ۱۲۱"
        },
        "9444": {
            "Audio": "https://i.ganjoor.net/a/9444.ogg",
            "Author": "سعدی",
            "Book": "غزلیات سعدی",
            "Poem": "در من این هست که صبرم ز نکورویان نیست\nزرق نفروشم و زهدی ننمایم کان نیست\n\nای که منظور ببینی و تأمل نکنی\nگر تو را قوت این هست مرا امکان نیست\n\nترک خوبان خطا عین صوابست ولیک\nچه کند بنده که بر نفس خودش فرمان نیست\n\nمن دگر میل به صحرا و تماشا نکنم\nکه گلی همچو رخ تو به همه بستان نیست\n\nای پری روی ملک صورت زیباسیرت\nهر که با مثل تو انسش نبود انسان نیست\n\nچشم برکرده بسی خلق که نابینااند\nمثل صورت دیوار که در وی جان نیست\n\nدرد دل با تو همان به که نگوید درویش\nای برادر که تو را درد دلی پنهان نیست\n\nآن که من در قلم قدرت او حیرانم\nهیچ مخلوق ندانم که در او حیران نیست\n\nسعدیا عمر گران مایه به پایان آمد\nهمچنان قصه سودای تو را پایان نیست\n\n",
            "Source": "https://ganjoor.net/saadi/divan/ghazals/sh122/",
            "Title": "غزل ۱۲۲"
        },
        "9445": {
            "Audio": "https://i.ganjoor.net/a/9445.ogg",
            "Author": "سعدی",
            "Book": "غزلیات سعدی",
            "Poem": "در من این هست که صبرم ز نکورویان نیست\nاز گل و لاله گزیرست و ز گلرویان نیست\n\nدل گم کرده در این شهر نه من می‌جویم\nهیچ کس نیست که مطلوب مرا جویان نیست\n\nآن پری زاده مه پاره که دلبند منست\nکس ندانم که به جان در طلبش پویان نیست\n\nساربانا خبر از دوست بیاور که مرا\nخبر از دشمن و اندیشه بدگویان نیست\n\nمرد باید که جفا بیند و منت دارد\nنه بنالد که مرا طاقت بدخویان نیست\n\nعیب سعدی مکن ای خواجه اگر آدمیی\nکآدمی نیست که میلش به پری رویان نیست\n\n",
            "Source": "https://ganjoor.net/saadi/divan/ghazals/sh123/",
            "Title": "غزل ۱۲۳"
        },
        "9446": {
            "Audio": "https://i.ganjoor.net/a/9446.ogg",
            "Author": "سعدی",
            "Book": "غزلیات سعدی",
            "Poem": "روز وصلم قرار دیدن نیست\nشب هجرانم آرمیدن نیست\n\nطاقت سر بریدنم باشد\nوز حبیبم سر بریدن نیست\n\nمطرب از دست من به جان آمد\nکه مرا طاقت شنیدن نیست\n\nدست بیچاره چون به جان نرسد\nچاره جز پیرهن دریدن نیست\n\nما خود افتادگان مسکینیم\nحاجت دام گستریدن نیست\n\nدست در خون عاشقان داری\nحاجت تیغ برکشیدن نیست\n\nبا خداوندگاری افتادم\nکش سر بنده پروریدن نیست\n\nگفتم ای بوستان روحانی\nدیدن میوه چون گزیدن نیست\n\nگفت سعدی خیال خیره مبند\nسیب سیمین برای چیدن نیست\n\n",
            "Source": "https://ganjoor.net/saadi/divan/ghazals/sh124/",
            "Title": "غزل ۱۲۴"
        },
        "9447": {
            "Audio": "https://i.ganjoor.net/a/9447.ogg",
            "Author": "سعدی",
            "Book": "غزلیات سعدی",
            "Poem": "کس ندانم که در این شهر گرفتار تو نیست\nهیچ بازار چنین گرم که بازار تو نیست\n\nسرو زیبا و به زیبایی بالای تو نه\nشهد شیرین و به شیرینی گفتار تو نیست\n\nخود که باشد که تو را بیند و عاشق نشود\nمگرش هیچ نباشد که خریدار تو نیست\n\nکس ندیدست تو را یک نظر اندر همه عمر\nکه همه عمر دعاگوی و هوادار تو نیست\n\nآدمی نیست مگر کالبدی بی‌جانست\nآن که گوید که مرا میل به دیدار تو نیست\n\nای که شمشیر جفا بر سر ما آخته‌ای\nصلح کردیم که ما را سر پیکار تو نیست\n\nجور تلخست ولیکن چه کنم گر نبرم\nچون گریز از لب شیرین شکربار تو نیست\n\nمن سری دارم و در پای تو خواهم بازید\nخجل از ننگ بضاعت که سزاوار تو نیست\n\nبه جمال تو که دیدار ز من بازمگیر\nکه مرا طاقت نادیدن دیدار تو نیست\n\nسعدیا گر نتوانی که کم خود گیری\nسر خود گیر که صاحب نظری کار تو نیست\n\n",
            "Source": "https://ganjoor.net/saadi/divan/ghazals/sh125/",
            "Title": "غزل ۱۲۵"
        },
        "9448": {
            "Audio": "https://i.ganjoor.net/a/9448.ogg",
            "Author": "سعدی",
            "Book": "غزلیات سعدی",
            "Poem": "نه خود اندر زمین نظیر تو نیست\nکه قمر چون رخ منیر تو نیست\n\nندهم دل به قد و قامت سرو\nکه چو بالای دلپذیر تو نیست\n\nدر همه شهر ای کمان ابرو\nکس ندانم که صید تیر تو نیست\n\nدل مردم دگر کسی نبرد\nکه دلی نیست کان اسیر تو نیست\n\nگر بگیری نظیر من چه کنم\nکه مرا در جهان نظیر تو نیست\n\nظاهر آنست کان دل چو حدید\nدرخور صدر چون حریر تو نیست\n\nهمه عالم به عشقبازی رفت\nنام سعدی که در ضمیر تو نیست\n\n",
            "Source": "https://ganjoor.net/saadi/divan/ghazals/sh126/",
            "Title": "غزل ۱۲۶"
        },
        "9449": {
            "Audio": "https://i.ganjoor.net/a/9449.ogg",
            "Author": "سعدی",
            "Book": "غزلیات سعدی",
            "Poem": "دل نماندست که گوی خم چوگان تو نیست\nخصم را پای گریز از سر میدان تو نیست\n\nتا سر زلف پریشان تو در جمع آمد\nهیچ مجموع ندانم که پریشان تو نیست\n\nدر تو حیرانم و اوصاف معانی که تو راست\nو اندر آن کس که بصر دارد و حیران تو نیست\n\nآن چه عیبست که در صورت زیبای تو هست\nوان چه سحرست که در غمزه فتان تو نیست\n\nآب حیوان نتوان گفت که در عالم هست\nگر چنانست که در چاه زنخدان تو نیست\n\nاز خدا آمده‌ای آیت رحمت بر خلق\nوان کدام آیت لطفست که در شأن تو نیست\n\nگر تو را هست شکیب از من و امکان فراغ\nبه وصالت که مرا طاقت هجران تو نیست\n\nتو کجا نالی از این خار که در پای منست\nیا چه غم داری از این درد که بر جان تو نیست\n\nدردی از حسرت دیدار تو دارم که طبیب\nعاجز آمد که مرا چاره درمان تو نیست\n\nآخر ای کعبه مقصود کجا افتادی\nکه خود از هیچ طرف حد بیابان تو نیست\n\nگر برانی چه کند بنده که فرمان نبرد\nور بخوانی عجب از غایت احسان تو نیست\n\nسعدی از بند تو هرگز به درآید هیهات\nبلکه حیفست بر آن کس که به زندان تو نیست\n\n",
            "Source": "https://ganjoor.net/saadi/divan/ghazals/sh127/",
            "Title": "غزل ۱۲۷"
        },
        "9450": {
            "Audio": "https://i.ganjoor.net/a/9450.ogg",
            "Author": "سعدی",
            "Book": "غزلیات سعدی",
            "Poem": "چو ترک دلبر من شاهدی به شنگی نیست\nچو زلف پرشکنش حلقه فرنگی نیست\n\nدهانش ار چه نبینی مگر به وقت سخن\nچو نیک درنگری چون دلم به تنگی نیست\n\nبه تیغ غمزه خون خوار لشکری بزنی\nبزن که با تو در او هیچ مرد جنگی نیست\n\nقوی به چنگ من افتاده بود دامن وصل\nولی دریغ که دولت به تیزچنگی نیست\n\nدوم به لطف ندارد عجب که چون سعدی\nغلام سعد ابوبکر سعد زنگی نیست\n\n",
            "Source": "https://ganjoor.net/saadi/divan/ghazals/sh128/",
            "Title": "غزل ۱۲۸"
        },
        "9451": {
            "Audio": "https://i.ganjoor.net/a/9451.ogg",
            "Author": "سعدی",
            "Book": "غزلیات سعدی",
            "Poem": "خسرو آنست که در صحبت او شیرینیست\nدر بهشتست که همخوابه حورالعینیست\n\nدولت آنست که امکان فراغت باشد\nتکیه بر بالش بی دوست نه بس تمکینیست\n\nهمه عالم صنم چین به حکایت گویند\nصنم ماست که در هر خم زلفش چینیست\n\nروی اگر باز کند حلقه سیمین در گوش\nهمه گویند که این ماهی و آن پروینیست\n\nگر منش دوست ندارم همه کس دارد دوست\nتا چه ویسیست که در هر طرفش رامینیست\n\nسر مویی نظر آخر به کرم با ما کن\nای که در هر بن موییت دل مسکینیست\n\nجز به دیدار توام دیده نمی‌باشد باز\nگویی از مهر تو با هر که جهانم کینیست\n\nهر که ماه ختن و سرو روانت گوید\nاو هنوز از قد و بالای تو صورت بینیست\n\nبنده خویشتنم خوان که به شاهی برسم\nمگسی را که تو پرواز دهی شاهینیست\n\nنام سعدی همه جا رفت به شاهدبازی\nوین نه عیبست که در ملت ما تحسینیست\n\nکافر و کفر و مسلمان و نماز و من و عشق\nهر کسی را که تو بینی به سر خود دینیست\n\n",
            "Source": "https://ganjoor.net/saadi/divan/ghazals/sh129/",
            "Title": "غزل ۱۲۹"
        },
        "9452": {
            "Audio": null,
            "Author": "سعدی",
            "Book": "غزلیات سعدی",
            "Poem": "دوش دور از رویت ای جان جانم از غم تاب داشت\nابر چشمم بر رخ از سودای دل سیلاب داشت\n\nدر تفکر عقل مسکین پایمال عشق شد\nکوس غارت زد فراقت گرد شهرستان دل\n\nشحنه عشقت سرای عقل در طبطاب داشت\nنقش نامت کرده دل محراب تسبیح وجود\n\nتا سحر تسبیح گویان روی در محراب داشت\nدیده‌ام می‌جست و گفتندم نبینی روی دوست\n\nخود درفشان بود چشمم کاندر او سیماب داشت\nز آسمان آغاز کارم سخت شیرین می‌نمود\n\nکی گمان بردم که شهدآلوده زهر ناب داشت\nسعدی این ره مشکل افتادست در دریای عشق\n\nاول آخر در صبوری اندکی پایاب داشت\n",
            "Source": "https://ganjoor.net/saadi/divan/ghazals/sh130/",
            "Title": "غزل ۱۳۰"
        },
        "9453": {
            "Audio": "https://i.ganjoor.net/a/9453.ogg",
            "Author": "سعدی",
            "Book": "غزلیات سعدی",
            "Poem": "دوشم آن سنگ دل پریشان داشت\nیار دل برده دست بر جان داشت\n\nدیده در می‌فشاند در دامن\nگوییا آستین مرجان داشت\n\nاندرونم ز شوق می‌سوزد\nور ننالیدمی چه درمان داشت\n\nمی‌نپنداشتم که روز شود\nتا بدیدم سحر که پایان داشت\n\nدر باغ بهشت بگشودند\nباد گویی کلید رضوان داشت\n\nغنچه دیدم که از نسیم صبا\nهمچو من دست در گریبان داشت\n\nکه نه تنها منم ربوده عشق\nهر گلی بلبلی غزل خوان داشت\n\nرازم از پرده برملا افتاد\nچند شاید به صبر پنهان داشت\n\nسعدیا ترک جان بباید گفت\nکه به یک دل دو دوست نتوان داشت\n\n",
            "Source": "https://ganjoor.net/saadi/divan/ghazals/sh131/",
            "Title": "غزل ۱۳۱"
        },
        "9454": {
            "Audio": "https://i.ganjoor.net/a/9454.ogg",
            "Author": "سعدی",
            "Book": "غزلیات سعدی",
            "Poem": "چو ابر زلف تو پیرامن قمر می‌گشت\nز ابر دیده کنارم به اشک تر می‌گشت\n\nز شور عشق تو در کام جان خسته من\nجواب تلخ تو شیرینتر از شکر می‌گشت\n\nخوی عذار تو بر خاک تیره می‌افتاد\nوجود مرده از آن آب جانور می‌گشت\n\nاگر مرا به زر و سیم دسترس بودی\nز سیم سینه تو کار من چو زر می‌گشت\n\nدل از دریچه فکرت به نفس ناطقه داد\nنشان حالت زارم که زارتر می‌گشت\n\nز شوق روی تو اندر سر قلم سودا\nفتاد و چون من سودازده به سر می‌گشت\n\nز خاطرم غزلی سوزناک روی نمود\nکه در دماغ فراغ من این قدر می‌گشت\n\n",
            "Source": "https://ganjoor.net/saadi/divan/ghazals/sh132/",
            "Title": "غزل ۱۳۲"
        },
        "9455": {
            "Audio": "https://i.ganjoor.net/a/9455.ogg",
            "Author": "سعدی",
            "Book": "غزلیات سعدی",
            "Poem": "خیال روی توام دوش در نظر می‌گشت\nوجود خسته‌ام از عشق بی‌خبر می‌گشت\n\nهمای شخص من از آشیان شادی دور\nچو مرغ حلق بریده به خاک بر می‌گشت\n\nدل ضعیفم از آن کرد آه خون آلود\nکه در میانه خونابه جگر می‌گشت\n\nچنان غریو برآورده بودم از غم عشق\nکه بر موافقتم زهره نوحه گر می‌گشت\n\nز آب دیده من فرش خاک تر می‌شد\nز بانگ ناله من گوش چرخ کر می‌گشت\n\nقیاس کن که دلم را چه تیر عشق رسید\nکه پیش ناوک هجر تو جان سپر می‌گشت\n\nصبور باش و بدین روز دل بنه سعدی\nکه روز اولم این روز در نظر می‌گشت\n\n",
            "Source": "https://ganjoor.net/saadi/divan/ghazals/sh133/",
            "Title": "غزل ۱۳۳"
        },
        "9456": {
            "Audio": "https://i.ganjoor.net/a/9456.ogg",
            "Author": "سعدی",
            "Book": "غزلیات سعدی",
            "Poem": "دلی که دید که پیرامن خطر می‌گشت\nچو شمع زار و چو پروانه در به در می‌گشت\n\nهزار گونه غم از چپ و راست دامنگیر\nهنوز در تک و پوی غمی دگر می‌گشت\n\nسرش مدام ز شور شراب عشق خراب\nچو مست دایم از آن گرد شور و شر می‌گشت\n\nچو بی‌دلان همه در کار عشق می‌آویخت\nچو ابلهان همه از راه عقل بر می‌گشت\n\nز بخت بی ره و آیین و پا و سر می‌زیست\nز عشق بی‌دل و آرام و خواب و خور می‌گشت\n\nهزار بارش از این پند بیشتر دادم\nکه گرد بیهده کم گرد و بیشتر می‌گشت\n\nبه هر طریق که باشد نصیحتش مکنید\nکه او به قول نصیحت کنان بتر می‌گشت\n\n",
            "Source": "https://ganjoor.net/saadi/divan/ghazals/sh134/",
            "Title": "غزل ۱۳۴"
        },
        "9457": {
            "Audio": "https://i.ganjoor.net/a/9457.ogg",
            "Author": "سعدی",
            "Book": "غزلیات سعدی",
            "Poem": "آن را که میسر نشود صبر و قناعت\nباید که ببندد کمر خدمت و طاعت\n\nچون دوست گرفتی چه غم از دشمن خونخوار؟\nگو بوق ملامت بزن و کوس شناعت\n\nگر خود همه بیداد کند هیچ مگویید\nتعذیب دلارام به از ذل شفاعت\n\nاز هر چه تو گویی به قناعت بشکیبم\nامکان شکیب از تو محالست و قناعت\n\nگر نسخه روی تو به بازار برآرند\nنقاش ببندد در دکان صناعت\n\nجان بر کف دست آمده تا روی تو بیند\nخود شرم نمی‌آیدش از ننگ بضاعت\n\nدریاب دمی صحبت یاری که دگربار\nچون رفت نیاید به کمند آن دم و ساعت\n\nانصاف نباشد که من خسته رنجور\nپروانه او باشم و او شمع جماعت\n\nلیکن چه توان کرد که قوت نتوان کرد\nبا گردش ایام به بازوی شجاعت\n\nدل در هوست خون شد و جان در طلبت سوخت\nبا این همه سعدی خجل از ننگ بضاعت\n\n",
            "Source": "https://ganjoor.net/saadi/divan/ghazals/sh135/",
            "Title": "غزل ۱۳۵"
        },
        "9458": {
            "Audio": "https://i.ganjoor.net/a/9458.ogg",
            "Author": "سعدی",
            "Book": "غزلیات سعدی",
            "Poem": "ای دیدنت آسایش و خندیدنت آفت\nگوی از همه خوبان بربودی به لطافت\n\nای صورت دیبای خطایی به نکویی\nوی قطره باران بهاری به نظافت\n\nهر ملک وجودی که به شوخی بگرفتی\nسلطان خیالت بنشاندی به خلافت\n\nای سرو خرامان گذری از در رحمت\nوی ماه درفشان نظری از سر رأفت\n\nگویند برو تا برود صحبتت از دل\nترسم هوسم بیش کند بعد مسافت\n\nای عقل نگفتم که تو در عشق نگنجی\nدر دولت خاقان نتوان کرد خلافت\n\nبا قد تو زیبا نبود سرو به نسبت\nبا روی تو نیکو نبود مه به اضافت\n\nآن را که دلارام دهد وعده کشتن\nباید که ز مرگش نبود هیچ مخافت\n\nصد سفره دشمن بنهد طالب مقصود\nباشد که یکی دوست بیاید به ضیافت\n\nشمشیر ظرافت بود از دست عزیزان\nدرویش نباید که برنجد به ظرافت\n\nسعدی چو گرفتار شدی تن به قضا ده\nدریا در و مرجان بود و هول و مخافت\n\n",
            "Source": "https://ganjoor.net/saadi/divan/ghazals/sh136/",
            "Title": "غزل ۱۳۶"
        },
        "9459": {
            "Audio": "https://i.ganjoor.net/a/9459.ogg",
            "Author": "سعدی",
            "Book": "غزلیات سعدی",
            "Poem": "کیست آن لعبت خندان که پری وار برفت\nکه قرار از دل دیوانه به یک بار برفت\n\nباد بوی گل رویش به گلستان آورد\nآب گلزار بشد رونق عطار برفت\n\nصورت یوسف نادیده صفت می‌کردیم\nچون بدیدیم زبان سخن از کار برفت\n\nبعد از این عیب و ملامت نکنم مستان را\nکه مرا در حق این طایفه انکار برفت\n\nدر سرم بود که هرگز ندهم دل به خیال\nبه سرت کز سر من آن همه پندار برفت\n\nآخر این مور میان بسته افتان خیزان\nچه خطا داشت که سرکوفته چون مار برفت\n\nبه خرابات چه حاجت که یکی مست شود\nکه به دیدار تو عقل از سر هشیار برفت\n\nبه نماز آمده محراب دو ابروی تو دید\nدلش از دست ببردند و به زنار برفت\n\nپیش تو مردن از آن به که پس از من گویند\nنه به صدق آمده بود این که به آزار برفت\n\nتو نه مرد گل بستان امیدی سعدی\nکه به پهلو نتوانی به سر خار برفت\n\n",
            "Source": "https://ganjoor.net/saadi/divan/ghazals/sh137/",
            "Title": "غزل ۱۳۷"
        },
        "9460": {
            "Audio": "https://i.ganjoor.net/a/9460.ogg",
            "Author": "سعدی",
            "Book": "غزلیات سعدی",
            "Poem": "عشق در دل ماند و یار از دست رفت\nدوستان دستی که کار از دست رفت\n\nای عجب گر من رسم در کام دل\nکی رسم چون روزگار از دست رفت\n\nبخت و رای و زور و زر بودم دریغ\nکاندر این غم هر چهار از دست رفت\n\nعشق و سودا و هوس در سر بماند\nصبر و آرام و قرار از دست رفت\n\nگر من از پای اندرآیم گو درآی\nبهتر از من صد هزار از دست رفت\n\nبیم جان کاین بار خونم می‌خورد\nور نه این دل چند بار از دست رفت\n\nمرکب سودا جهانیدن چه سود\nچون زمام اختیار از دست رفت\n\nسعدیا با یار عشق آسان بود\nعشق باز اکنون که یار از دست رفت\n\n",
            "Source": "https://ganjoor.net/saadi/divan/ghazals/sh138/",
            "Title": "غزل ۱۳۸"
        },
        "9461": {
            "Audio": "https://i.ganjoor.net/a/9461.ogg",
            "Author": "سعدی",
            "Book": "غزلیات سعدی",
            "Poem": "دلم از دست غمت دامن صحرا بگرفت\nغمت از سر ننهم گر دلت از ما بگرفت\n\nخال مشکین تو از بنده چرا در خط شد\nمگر از دود دلم روی تو سودا بگرفت\n\nدوش چون مشعله شوق تو بگرفت وجود\nسایه‌ای در دلم انداخت که صد جا بگرفت\n\nبه دم سرد سحرگاهی من بازنشست\nهر چراغی که زمین از دل صهبا بگرفت\n\nالغیاث از من دل سوخته ای سنگین دل\nدر تو نگرفت که خون در دل خارا بگرفت\n\nدل شوریده ما عالم اندیشه ماست\nعالم از شوق تو در تاب که غوغا بگرفت\n\nبربود انده تو صبرم و نیکو بربود\nبگرفت انده تو جانم و زیبا بگرفت\n\nدل سعدی همه ز ایام بلا پرهیزد\nسر زلف تو ندانم به چه یارا بگرفت\n\n",
            "Source": "https://ganjoor.net/saadi/divan/ghazals/sh139/",
            "Title": "غزل ۱۳۹"
        },
        "9462": {
            "Audio": "https://i.ganjoor.net/a/9462.ogg",
            "Author": "سعدی",
            "Book": "غزلیات سعدی",
            "Poem": "چشمت چو تیغ غمزه خونخوار برگرفت\nبا عقل و هوش خلق به پیکار برگرفت\n\nعاشق ز سوز درد تو فریاد درنهاد\nمؤمن ز دست عشق تو زنار برگرفت\n\nعشقت بنای عقل به کلی خراب کرد\nجورت در امید به یک بار برگرفت\n\nشوری ز وصف روی تو در خانگه فتاد\nصوفی طریق خانه خمار برگرفت\n\nبا هر که مشورت کنم از جور آن صنم\nگوید ببایدت دل از این کار برگرفت\n\nدل برتوانم از سر و جان برگرفت و چشم\nنتوانم از مشاهده یار برگرفت\n\nسعدی به خفیه خون جگر خورد بارها\nاین بار پرده از سر اسرار برگرفت\n\n",
            "Source": "https://ganjoor.net/saadi/divan/ghazals/sh140/",
            "Title": "غزل ۱۴۰"
        },
        "9463": {
            "Audio": "https://i.ganjoor.net/a/9463.ogg",
            "Author": "سعدی",
            "Book": "غزلیات سعدی",
            "Poem": "هر که دلارام دید از دلش آرام رفت\nچشم ندارد خلاص هر که در این دام رفت\n\nیاد تو می‌رفت و ما عاشق و بیدل بدیم\nپرده برانداختی کار به اتمام رفت\n\nماه نتابد به روز چیست که در خانه تافت\nسرو نروید به بام کیست که بر بام رفت\n\nمشعله‌ای برفروخت پرتو خورشید عشق\nخرمن خاصان بسوخت خانگه عام رفت\n\nعارف مجموع را در پس دیوار صبر\nطاقت صبرش نبود ننگ شد و نام رفت\n\nگر به همه عمر خویش با تو برآرم دمی\nحاصل عمر آن دمست باقی ایام رفت\n\nهر که هوایی نپخت یا به فراقی نسوخت\nآخر عمر از جهان چون برود خام رفت\n\nما قدم از سر کنیم در طلب دوستان\nراه به جایی نبرد هر که به اقدام رفت\n\nهمت سعدی به عشق میل نکردی ولی\nمی چو فرو شد به کام عقل به ناکام رفت\n\n",
            "Source": "https://ganjoor.net/saadi/divan/ghazals/sh141/",
            "Title": "غزل ۱۴۱"
        },
        "9464": {
            "Audio": "https://i.ganjoor.net/a/9464.ogg",
            "Author": "سعدی",
            "Book": "غزلیات سعدی",
            "Poem": "ای کسوت زیبایی بر قامت چالاکت\nزیبا نتواند دید الا نظر پاکت\n\nگر منزلتی دارم بر خاک درت میرم\nباشد که گذر باشد یک روز بر آن خاکت\n\nدانم که سرم روزی در پای تو خواهد شد\nهم در تو گریزندم دست من و فتراکت\n\nای چشم خرد حیران در منظر مطبوعت\nوی دست نظر کوتاه از دامن ادراکت\n\nگفتم که نیاویزم با مار سر زلفت\nبیچاره فروماندم پیش لب ضحاکت\n\nمه روی بپوشاند خورشید خجل ماند\nگر پرتو روی افتد بر طارم افلاکت\n\nگر جمله ببخشایی فضلست بر اصحابت\nور جمله بسوزانی حکمست بر املاکت\n\nخون همه کس ریزی از کس نبود بیمت\nجرم همه کس بخشی از کس نبود باکت\n\nچندان که جفا خواهی می‌کن که نمی‌گردد\nغم گرد دل سعدی با یاد طربناکت\n\n",
            "Source": "https://ganjoor.net/saadi/divan/ghazals/sh142/",
            "Title": "غزل ۱۴۲"
        },
        "9465": {
            "Audio": "https://i.ganjoor.net/a/9465.ogg",
            "Author": "سعدی",
            "Book": "غزلیات سعدی",
            "Poem": "این که تو داری قیامتست نه قامت\nوین نه تبسم که معجزست و کرامت\n\nهر که تماشای روی چون قمرت کرد\nسینه سپر کرد پیش تیر ملامت\n\nهر شب و روزی که بی تو می‌رود از عمر\nبر نفسی می‌رود هزار ندامت\n\nعمر نبود آن چه غافل از تو نشستم\nباقی عمر ایستاده‌ام به غرامت\n\nسرو خرامان چو قد معتدلت نیست\nآن همه وصفش که می‌کنند به قامت\n\nچشم مسافر که بر جمال تو افتاد\nعزم رحیلش بدل شود به اقامت\n\nاهل فریقین در تو خیره بمانند\nگر بروی در حسابگاه قیامت\n\nاین همه سختی و نامرادی سعدی\nچون تو پسندی سعادتست و سلامت\n\n",
            "Source": "https://ganjoor.net/saadi/divan/ghazals/sh143/",
            "Title": "غزل ۱۴۳"
        },
        "9466": {
            "Audio": "https://i.ganjoor.net/a/9466.ogg",
            "Author": "سعدی",
            "Book": "غزلیات سعدی",
            "Poem": "ای که رحمت می‌نیاید بر منت\nآفرین بر جان و رحمت بر تنت\n\nقامتت گویم که دلبندست و خوب\nیا سخن یا آمدن یا رفتنت\n\nشرمش از روی تو باید آفتاب\nکاندرآید بامداد از روزنت\n\nحسن اندامت نمی‌گویم به شرح\nخود حکایت می‌کند پیراهنت\n\nای که سر تا پایت از گل خرمنست\nرحمتی کن بر گدای خرمنت\n\nماه رویا مهربانی پیشه کن\nسیرتی چون صورت مستحسنت\n\nای جمال کعبه رویی باز کن\nتا طوافی می‌کنم پیرامنت\n\nدست گیر این پنج روزم در حیات\nتا نگیرم در قیامت دامنت\n\nعزم دارم کز دلت بیرون کنم\nو اندرون جان بسازم مسکنت\n\nدرد دل با سنگدل گفتن چه سود\nباد سردی می‌دمم در آهنت\n\nگفتم از جورت بریزم خون خویش\nگفت خون خویشتن در گردنت\n\nگفتم آتش درزنم آفاق را\nگفت سعدی درنگیرد با منت\n\n",
            "Source": "https://ganjoor.net/saadi/divan/ghazals/sh144/",
            "Title": "غزل ۱۴۴"
        },
        "9467": {
            "Audio": "https://i.ganjoor.net/a/9467.ogg",
            "Author": "سعدی",
            "Book": "غزلیات سعدی",
            "Poem": "آفرین خدای بر جانت\nکه چه شیرین لبست و دندانت\n\nهر که را گم شدست یوسف دل\nگو ببین در چه زنخدانت\n\nفتنه در پارس بر نمی‌خیزد\nمگر از چشم‌های فتانت\n\nسرو اگر نیز آمدی و شدی\nنرسیدی بگرد جولانت\n\nشب تو روز دیگران باشد\nکآفتابست در شبستانت\n\nتا کی ای بوستان روحانی\nگله از دست بوستانبانت\n\nبلبلانیم یک نفس بگذار\nتا بنالیم در گلستانت\n\nگر هزارم جفا و جور کنی\nدوست دارم هزار چندانت\n\nآزمودیم زور بازوی صبر\nو آبگینست پیش سندانت\n\nتو وفا گر کنی و گر نکنی\nما به آخر بریم پیمانت\n\nمژده از من ستان به شادی وصل\nگر بمیرم به درد هجرانت\n\nسعدیا زنده عارفی باشی\nگر برآید در این طلب جانت\n\n",
            "Source": "https://ganjoor.net/saadi/divan/ghazals/sh145/",
            "Title": "غزل ۱۴۵"
        },
        "9468": {
            "Audio": "https://i.ganjoor.net/a/9468.ogg",
            "Author": "سعدی",
            "Book": "غزلیات سعدی",
            "Poem": "ای جان خردمندان گوی خم چوگانت\nبیرون نرود گویی کافتاد به میدانت\n\nروز همه سر برکرد از کوه و شب ما را\nسر برنکند خورشید الا ز گریبانت\n\nجان در تن مشتاقان از ذوق به رقص آید\nچون باد بجنباند شاخی ز گلستانت\n\nدیوار سرایت را نقاش نمی‌باید\nتو زینت ایوانی نه صورت ایوانت\n\nهر چند نمی‌سوزد بر من دل سنگینت\nگویی دل من سنگیست در چاه زنخدانت\n\nجان باختن آسانست اندر نظرت لیکن\nاین لاشه نمی‌بینم شایسته قربانت\n\nبا داغ تو رنجوری به کز نظرت دوری\nپیش قدمت مردن خوشتر که به هجرانت\n\nای بادیه هجران تا عشق حرم باشد\nعشاق نیندیشد از خار مغیلانت\n\nدیگر نتوانستم از فتنه حذر کردن\nزان گه که درافتادم با قامت فتانت\n\nشاید که در این دنیا مرگش نبود هرگز\nسعدی که تو جان دارد بل دوستتر از جانت\n\nبسیار چو ذوالقرنین آفاق بگردیدست\nاین تشنه که می‌میرد بر چشمه حیوانت\n\n",
            "Source": "https://ganjoor.net/saadi/divan/ghazals/sh146/",
            "Title": "غزل ۱۴۶"
        },
        "9469": {
            "Audio": "https://i.ganjoor.net/a/9469.ogg",
            "Author": "سعدی",
            "Book": "غزلیات سعدی",
            "Poem": "جان و تنم ای دوست فدای تن و جانت\nمویی نفروشم به همه ملک جهانت\n\nشیرینتر از این لب نشنیدم که سخن گفت\nتو خود شکری یا عسلست آب دهانت\n\nیک روز عنایت کن و تیری به من انداز\nباشد که تفرج بکنم دست و کمانت\n\nگر راه بگردانی و گر روی بپوشی\nمن می‌نگرم گوشه چشم نگرانت\n\nبر سرو نباشد رخ چون ماه منیرت\nبر ماه نباشد قد چون سرو روانت\n\nآخر چه بلایی تو که در وصف نیایی\nبسیار بگفتیم و نکردیم بیانت\n\nهر کس که ملامت کند از عشق تو ما را\nمعذور بدارند چو بینند عیانت\n\nحیفست چنین روی نگارین که بپوشی\nسودی به مساکین رسد آخر چه زیانت\n\nبازآی که در دیده بماندست خیالت\nبنشین که به خاطر بگرفتست نشانت\n\nبسیار نباشد دلی از دست بدادن\nاز جان رمقی دارم و هم برخی جانت\n\nدشنام کرم کردی و گفتی و شنیدم\nخرم تن سعدی که برآمد به زبانت\n\n",
            "Source": "https://ganjoor.net/saadi/divan/ghazals/sh147/",
            "Title": "غزل ۱۴۷"
        },
        "9470": {
            "Audio": "https://i.ganjoor.net/a/9470.ogg",
            "Author": "سعدی",
            "Book": "غزلیات سعدی",
            "Poem": "چو نیست راه برون آمدن ز میدانت\nضرورتست چو گوی احتمال چوگانت\n\nبه راستی که نخواهم بریدن از تو امید\nبه دوستی که نخواهم شکست پیمانت\n\nگرم هلاک پسندی ورم بقا بخشی\nبه هر چه حکم کنی نافذست فرمانت\n\nاگر تو عید همایون به عهد بازآیی\nبخیلم ار نکنم خویشتن به قربانت\n\nمه دوهفته ندارد فروغ چندانی\nکه آفتاب که می‌تابد از گریبانت\n\nاگر نه سرو که طوبی برآمدی در باغ\nخجل شدی چو بدیدی قد خرامانت\n\nنظر به روی تو صاحب دلی نیندازد\nکه بی‌دلش نکند چشم‌های فتانت\n\nغلام همت شنگولیان و رندانم\nنه زاهدان که نظر می‌کنند پنهانت\n\nبیا و گر همه بد کرده‌ای که نیکت باد\nدعای نیکان از چشم بد نگهبانت\n\nبه خاک پات که گر سر فدا کند سعدی\nمقصرست هنوز از ادای احسانت\n\n",
            "Source": "https://ganjoor.net/saadi/divan/ghazals/sh148/",
            "Title": "غزل ۱۴۸"
        },
        "9471": {
            "Audio": "https://i.ganjoor.net/a/9471.ogg",
            "Author": "سعدی",
            "Book": "غزلیات سعدی",
            "Poem": "چه لطیفست قبا بر تن چون سرو روانت\nآه اگر چون کمرم دست رسیدی به میانت\n\nدر دلم هیچ نیاید مگر اندیشه وصلت\nتو نه آنی که دگر کس بنشیند به مکانت\n\nگر تو خواهی که یکی را سخن تلخ بگویی\nسخن تلخ نباشد چو برآید به دهانت\n\nنه من انگشت نمایم به هواداری رویت\nکه تو انگشت نمایی و خلایق نگرانت\n\nدر اندیشه ببستم قلم وهم شکستم\nکه تو زیباتر از آنی که کنم وصف و بیانت\n\nسرو را قامت خوبست و قمر را رخ زیبا\nتو نه آنی و نه اینی که هم اینست و هم آنت\n\nای رقیب ار نگشایی در دلبند به رویم\nاین قدر بازنمایی که دعا گفت فلانت\n\nمن همه عمر بر آنم که دعاگوی تو باشم\nگر تو باشی که نباشم تن من برخی جانت\n\nسعدیا چاره ثباتست و مدارا و تحمل\nمن که محتاج تو باشم ببرم بار گرانت\n\n",
            "Source": "https://ganjoor.net/saadi/divan/ghazals/sh149/",
            "Title": "غزل ۱۴۹"
        },
        "9472": {
            "Audio": "https://i.ganjoor.net/a/9472.ogg",
            "Author": "سعدی",
            "Book": "غزلیات سعدی",
            "Poem": "خوش می‌روی به تنها تن‌ها فدای جانت\nمدهوش می‌گذاری یاران مهربانت\n\nآیینه‌ای طلب کن تا روی خود ببینی\nوز حسن خود بماند انگشت در دهانت\n\nقصد شکار داری یا اتفاق بستان\nعزمی درست باید تا می‌کشد عنانت\n\nای گلبن خرامان با دوستان نگه کن\nتا بگذرد نسیمی بر ما ز بوستانت\n\nرخت سرای عقلم تاراج شوق کردی\nای دزد آشکارا می‌بینم از نهانت\n\nهر دم کمند زلفت صیدی دگر بگیرد\nپیکان غمزه در دل ز ابروی چون کمانت\n\nدانی چرا نخفتم تو پادشاه حسنی\nخفتن حرام باشد بر چشم پاسبانت\n\nما را نمی‌برازد با وصلت آشنایی\nمرغی لبق تر از من باید هم آشیانت\n\nمن آب زندگانی بعد از تو می‌نخواهم\nبگذار تا بمیرم بر خاک آستانت\n\nمن فتنه زمانم وان دوستان که داری\nبی شک نگاه دارند از فتنه زمانت\n\nسعدی چو دوست داری آزاد باش و ایمن\nور دشمنی بباشد با هر که در جهانت\n\n",
            "Source": "https://ganjoor.net/saadi/divan/ghazals/sh150/",
            "Title": "غزل ۱۵۰"
        },
        "9473": {
            "Audio": "https://i.ganjoor.net/a/9473.ogg",
            "Author": "سعدی",
            "Book": "غزلیات سعدی",
            "Poem": "گر جان طلبی فدای جانت\nسهلست جواب امتحانت\n\nسوگند به جانت ار فروشم\nیک موی به هر که در جهانت\n\nبا آن که تو مهر کس نداری\nکس نیست که نیست مهربانت\n\nوین سر که تو داری ای ستمکار\nبس سر برود بر آستانت\n\nبس فتنه که در زمین به پا شد\nاز روی چو ماه آسمانت\n\nمن در تو رسم به جهد هیهات\nکز باد سبق برد عنانت\n\nبی یاد تو نیستم زمانی\nتا یاد کنم دگر زمانت\n\nکوته نظران کنند و حیفست\nتشبیه به سرو بوستانت\n\nو ابرو که تو داری ای پری زاد\nدر صید چه حاجت کمانت\n\nگویی بدن ضعیف سعدی\nنقشیست گرفته از میانت\n\nگر واسطه سخن نبودی\nدر وهم نیامدی دهانت\n\nشیرینتر از این سخن نباشد\nالا دهن شکرفشانت\n\n",
            "Source": "https://ganjoor.net/saadi/divan/ghazals/sh151/",
            "Title": "غزل ۱۵۱"
        },
        "9474": {
            "Audio": "https://i.ganjoor.net/a/9474.ogg",
            "Author": "سعدی",
            "Book": "غزلیات سعدی",
            "Poem": "بیا که نوبت صلح است و دوستی و عنایت\nبه شرط آن که نگوییم از آن چه رفت حکایت\n\nبر این یکی شده بودم که گرد عشق نگردم\nقضای عشق درآمد بدوخت چشم درایت\n\nملامت من مسکین کسی کند که نداند\nکه عشق تا به چه حد است و حسن تا به چه غایت\n\nز حرص من چه گشاید تو ره به خویشتنم ده\nکه چشم سعی ضعیف است بی چراغ هدایت\n\nمرا به دست تو خوشتر هلاک جان گرامی\nهزار باره که رفتن به دیگری به حمایت\n\nجنایتی که بکردم اگر درست بباشد\nفراق روی تو چندین بس است حد جنایت\n\nبه هیچ روی نشاید خلاف رای تو کردن\nکجا برم گله از دست پادشاه ولایت\n\nبه هیچ صورتی اندر نباشد این همه معنی\nبه هیچ سورتی اندر نباشد این همه آیت\n\nکمال حسن وجودت به وصف راست نیاید\nمگر هم آینه گوید چنان که هست حکایت\n\nمرا سخن به نهایت رسید و فکر به پایان\nهنوز وصف جمالت نمی‌رسد به نهایت\n\nفراقنامه سعدی به هیچ گوش نیامد\nکه دردی از سخنانش در او نکرد سرایت\n\n",
            "Source": "https://ganjoor.net/saadi/divan/ghazals/sh152/",
            "Title": "غزل ۱۵۲"
        },
        "9475": {
            "Audio": "https://i.ganjoor.net/a/9475.ogg",
            "Author": "سعدی",
            "Book": "غزلیات سعدی",
            "Poem": "سر تسلیم نهادیم به حکم و رایت\nتا چه اندیشه کند رای جهان آرایت\n\nتو به هر جا که فرود آمدی و خیمه زدی\nکس دیگر نتواند که بگیرد جایت\n\nهمچو مستسقی بر چشمه نوشین زلال\nسیر نتوان شدن از دیدن مهرافزایت\n\nروزگاریست که سودای تو در سر دارم\nمگرم سر برود تا برود سودایت\n\nقدر آن خاک ندارم که بر او می‌گذری\nکه به هر وقت همی بوسه دهد بر پایت\n\nدوستان عیب کنندم که نبودی هشیار\nتا فرو رفت به گل پای جهان پیمایت\n\nچشم در سر به چه کار آید و جان در تن شخص\nگر تأمل نکند صورت جان آسایت\n\nدیگری نیست که مهر تو در او شاید بست\nهم در آیینه توان دید مگر همتایت\n\nروز آن است که مردم ره صحرا گیرند\nخیز تا سرو بماند خجل از بالایت\n\nدوش در واقعه دیدم که نگارین می‌گفت\nسعدیا گوش مکن بر سخن اعدایت\n\nعاشق صادق دیدار من آنگه باشی\nکه به دنیا و به عقبی نبود پروایت\n\nطالب آن است که از شیر نگرداند روی\nیا نباید که به شمشیر بگردد رایت\n\n",
            "Source": "https://ganjoor.net/saadi/divan/ghazals/sh153/",
            "Title": "غزل ۱۵۳"
        },
        "9476": {
            "Audio": "https://i.ganjoor.net/a/9476.ogg",
            "Author": "سعدی",
            "Book": "غزلیات سعدی",
            "Poem": "جان من! جان من فدای تو باد\nهیچت از دوستان نیاید یاد\n\nمی روی و التفات می‌نکنی\nسرو هرگز چنین نرفت آزاد\n\nآفرین خدای بر پدری\nکه تو پرورد و مادری که تو زاد\n\nبخت نیکت به منتهای امید\nبرساناد و چشم بد مرساد\n\nتا چه کرد آن که نقش روی تو بست\nکه در فتنه بر جهان بگشاد\n\nمن بگیرم عنان شه روزی\nگویم از دست خوبرویان داد\n\nتو بدین چشم مست و پیشانی\nدل ما بازپس نخواهی داد\n\nعقل با عشق بر نمی‌آید\nجور مزدور می‌برد استاد\n\nآن که هرگز بر آستانه عشق\nپای ننهاده بود سر بنهاد\n\nروی در خاک رفت و سر نه عجب\nکه رود هم در این هوس بر باد\n\nمرغ وحشی که می‌رمید از قید\nبا همه زیرکی به دام افتاد\n\nهمه از دست غیر ناله کنند\nسعدی از دست خویشتن فریاد\n\nروی گفتم که در جهان بنهم\nگردم از قید بندگی آزاد\n\nکه نه بیرون پارس منزل هست\nشام و رومست و بصره و بغداد\n\nدست از دامنم نمی‌دارد\nخاک شیراز و آب رکن آباد\n\n",
            "Source": "https://ganjoor.net/saadi/divan/ghazals/sh154/",
            "Title": "غزل ۱۵۴"
        },
        "9477": {
            "Audio": "https://i.ganjoor.net/a/9477.ogg",
            "Author": "سعدی",
            "Book": "غزلیات سعدی",
            "Poem": "زان گه که بر آن صورت خوبم نظر افتاد\nاز صورت بی طاقتیم پرده برافتاد\n\nگفتیم که عقل از همه کاری به درآید\nبیچاره فروماند چو عشقش به سر افتاد\n\nشمشیر کشیدست نظر بر سر مردم\nچون پای بدارم که ز دستم سپر افتاد\n\nدر سوخته پنهان نتوان داشتن آتش\nما هیچ نگفتیم و حکایت به درافتاد\n\nبا هر که خبر گفتم از اوصاف جمیلش\nمشتاق چنان شد که چو من بی‌خبر افتاد\n\nهان تا لب شیرین نستاند دلت از دست\nکان کز غم او کوه گرفت از کمر افتاد\n\nصاحب نظران این نفس گرم چو آتش\nدانند که در خرمن من بیشتر افتاد\n\nنیکم نظر افتاد بر آن منظر مطبوع\nکاول نظرم هر چه وجود از نظر افتاد\n\nسعدی نه حریف غم او بود ولیکن\nبا رستم دستان بزند هر که درافتاد\n\n",
            "Source": "https://ganjoor.net/saadi/divan/ghazals/sh155/",
            "Title": "غزل ۱۵۵"
        },
        "9478": {
            "Audio": "https://i.ganjoor.net/a/9478.ogg",
            "Author": "سعدی",
            "Book": "غزلیات سعدی",
            "Poem": "فرهاد را چو بر رخ شیرین نظر فتاد\nدودش به سر درآمد و از پای درفتاد\n\nمجنون ز جام طلعت لیلی چو مست شد\nفارغ ز مادر و پدر و سیم و زر فتاد\n\nرامین چو اختیار غم عشق ویس کرد\nیک بارگی جدا ز کلاه و کمر فتاد\n\nوامق چو کارش از غم عذرا به جان رسید\nکارش مدام با غم و آه سحر فتاد\n\nزین گونه صد هزار کس از پیر و از جوان\nمست از شراب عشق چو من بی‌خبر فتاد\n\nبسیار کس شدند اسیر کمند عشق\nتنها نه از برای من این شور و شر فتاد\n\nروزی به دلبری نظری کرد چشم من\nزان یک نظر مرا دو جهان از نظر فتاد\n\nعشق آمد آن چنان به دلم در زد آتشی\nکز وی هزار سوز مرا در جگر فتاد\n\nبر من مگیر اگر شدم آشفته دل ز عشق\nمانند این بسی ز قضا و قدر فتاد\n\nسعدی ز خلق چند نهان راز دل کنی\nچون ماجرای عشق تو یک یک به درفتاد\n\n",
            "Source": "https://ganjoor.net/saadi/divan/ghazals/sh156/",
            "Title": "غزل ۱۵۶"
        },
        "9479": {
            "Audio": "https://i.ganjoor.net/a/9479.ogg",
            "Author": "سعدی",
            "Book": "غزلیات سعدی",
            "Poem": "پیش رویت قمر نمی‌تابد\nخور ز حکم تو سر نمی‌تابد\n\nنیکویی خوی کن که نرگس مست\n...\n\n...\nزهره وقت سحر نمی‌تابد\n\nآتش اندر درون شب بنشست\nکه تنورم مگر نمی‌تابد\n\nبار عشقت کجا کشد دل من\nکه قضا و قدر نمی‌تابد\n\nناوک غمزه بر دل سعدی\nمزن ای جان چو بر نمی‌تابد\n\n",
            "Source": "https://ganjoor.net/saadi/divan/ghazals/sh157/",
            "Title": "غزل ۱۵۷"
        },
        "9480": {
            "Audio": "https://i.ganjoor.net/a/9480.ogg",
            "Author": "سعدی",
            "Book": "غزلیات سعدی",
            "Poem": "مویت رها مکن که چنین بر هم اوفتد\nکآشوب حسن روی تو در عالم اوفتد\n\nگر در خیال خلق پری وار بگذری\nفریاد در نهاد بنی آدم اوفتد\n\nافتاده تو شد دلم ای دوست دست گیر\nدر پای مفکنش که چنین دل کم اوفتد\n\nدر رویت آن که تیغ نظر می‌کشد به جهل\nمانند من به تیر بلا محکم اوفتد\n\nمشکن دلم که حقه راز نهان توست\nترسم که راز در کف نامحرم اوفتد\n\nوقتست اگر بیایی و لب بر لبم نهی\nچندم به جست و جوی تو دم بر دم اوفتد\n\nسعدی صبور باش بر این ریش دردناک\nباشد که اتفاق یکی مرهم اوفتد\n\n",
            "Source": "https://ganjoor.net/saadi/divan/ghazals/sh158/",
            "Title": "غزل ۱۵۸"
        },
        "9481": {
            "Audio": "https://i.ganjoor.net/a/9481.ogg",
            "Author": "سعدی",
            "Book": "غزلیات سعدی",
            "Poem": "نه آن شبست که کس در میان ما گنجد\nبه خاک پایت اگر ذره در هوا گنجد\n\nکلاه ناز و تکبر بنه کمر بگشای\nکه چون تو سرو ندیدم که در قبا گنجد\n\nز من حکایت هجران مپرس در شب وصل\nعتاب کیست که در خلوت رضا گنجد\n\nمرا شکر منه و گل مریز در مجلس\nمیان خسرو و شیرین شکر کجا گنجد\n\nچو شور عشق درآمد قرار عقل نماند\nدرون مملکتی چون دو پادشا گنجد\n\nنماند در سر سعدی ز بانگ رود و سرود\nمجال آن که دگر پند پارسا گنجد\n\n",
            "Source": "https://ganjoor.net/saadi/divan/ghazals/sh159/",
            "Title": "غزل ۱۵۹"
        },
        "9482": {
            "Audio": "https://i.ganjoor.net/a/9482.ogg",
            "Author": "سعدی",
            "Book": "غزلیات سعدی",
            "Poem": "حدیث عشق به طومار در نمی‌گنجد\nبیان دوست به گفتار در نمی‌گنجد\n\nسماع انس که دیوانگان از آن مستند\nبه سمع مردم هشیار در نمی‌گنجد\n\nمیسرت نشود عاشقی و مستوری\nورع به خانه خمار در نمی‌گنجد\n\nچنان فراخ نشستست یار در دل تنگ\nکه بیش زحمت اغیار در نمی‌گنجد\n\nتو را چنان که تویی من صفت ندانم کرد\nکه عرض جامه به بازار در نمی‌گنجد\n\nدگر به صورت هیچ آفریده دل ندهم\nکه با تو صورت دیوار در نمی‌گنجد\n\nخبر که می‌دهد امشب رقیب مسکین را\nکه سگ به زاویه غار در نمی‌گنجد\n\nچو گل به بار بود همنشین خار بود\nچو در کنار بود خار در نمی‌گنجد\n\nچنان ارادت و شوقست در میان دو دوست\nکه سعی دشمن خون خوار در نمی‌گنجد\n\nبه چشم دل نظرت می‌کنم که دیده سر\nز برق شعله دیدار در نمی‌گنجد\n\nز دوستان که تو را هست جای سعدی نیست\nگدا میان خریدار در نمی‌گنجد\n\n",
            "Source": "https://ganjoor.net/saadi/divan/ghazals/sh160/",
            "Title": "غزل ۱۶۰"
        },
        "9483": {
            "Audio": "https://i.ganjoor.net/a/9483.ogg",
            "Author": "سعدی",
            "Book": "غزلیات سعدی",
            "Poem": "کس این کند که ز یار و دیار برگردد\nکند هرآینه چون روزگار برگردد\n\nتنکدلی که نیارد کشید زحمت گل\nملامتش نکنند ار ز خار برگردد\n\nبه جنگ خصم کسی کز حیل فروماند\nضرورتست که بیچاره وار برگردد\n\nبه آب تیغ اجل تشنه است مرغ دلم\nکه نیم کشته به خون چند بار برگردد\n\nبه زیر سنگ حوادث کسی چه چاره کند\nجز این قدر که به پهلو چو مار برگردد\n\nدلم نماند پس این خون چیست هر ساعت\nکه در دو دیده یاقوت بار برگردد\n\nگر از دیار به وحشت ملول شد سعدی\nگمان مبر که به معنی ز یار برگردد\n\n",
            "Source": "https://ganjoor.net/saadi/divan/ghazals/sh161/",
            "Title": "غزل ۱۶۱"
        },
        "9484": {
            "Audio": "https://i.ganjoor.net/a/9484.ogg",
            "Author": "سعدی",
            "Book": "غزلیات سعدی",
            "Poem": "طرفه می‌دارند یاران صبر من بر داغ و درد\nداغ و دردی کز تو باشد خوشترست از باغ ورد\n\nدوستانت را که داغ مهربانی دل بسوخت\nگر به دوزخ بگذرانی آتشی بینند سرد\n\nحاکمی گر عدل خواهی کرد با ما یا ستم\nبنده‌ایم ار صلح خواهی جست با ما یا نبرد\n\nعقل را با عشق خوبان طاقت سرپنجه نیست\nبا قضای آسمانی برنتابد جهد مرد\n\nعافیت می‌بایدت چشم از نکورویان بدوز\nعشق می‌ورزی بساط نیک نامی درنورد\n\nزهره مردان نداری چون زنان در خانه باش\nور به میدان می‌روی از تیرباران برمگرد\n\nحمل رعنایی مکن بر گریه صاحب سماع\nاهل دل داند که تا زخمی نخورد آهی نکرد\n\nهیچ کس را بر من از یاران مجلس دل نسوخت\nشمع می‌بینم که اشکش می‌رود بر روی زرد\n\nبا شکایت‌ها که دارم از زمستان فراق\nگر بهاری باز باشد لیس بعد الورد برد\n\nهر که را دردی چو سعدی می‌گدازد گو منال\nچون دلارامش طبیبی می‌کند داروست درد\n\n",
            "Source": "https://ganjoor.net/saadi/divan/ghazals/sh162/",
            "Title": "غزل ۱۶۲"
        },
        "9485": {
            "Audio": "https://i.ganjoor.net/a/9485.ogg",
            "Author": "سعدی",
            "Book": "غزلیات سعدی",
            "Poem": "هر که می با تو خورد عربده کرد\nهر که روی تو دید عشق آورد\n\nزهر اگر در مذاق من ریزی\nبا تو همچون شکر بشاید خورد\n\nآفرین خدای بر پدری\nکه تو فرزند نازنین پرورد\n\nلایق خدمت تو نیست بساط\nروی باید در این قدم گسترد\n\nخواستم گفت خاک پای توام\nعقلم اندر زمان نصیحت کرد\n\nگفت در راه دوست خاک مباش\nنه که بر دامنش نشیند گرد\n\nدشمنان در مخالفت گرمند\nو آتش ما بدین نگردد سرد\n\nمرد عشق ار ز پیش تیر بلا\nروی درهم کشد مخوانش مرد\n\nهر که را برگ بی مرادی نیست\nگو برو گرد کوی عشق مگرد\n\nسعدیا صاف وصل اگر ندهند\nما و دردی کشان مجلس درد\n\n",
            "Source": "https://ganjoor.net/saadi/divan/ghazals/sh163/",
            "Title": "غزل ۱۶۳"
        },
        "9486": {
            "Audio": "https://i.ganjoor.net/a/9486.ogg",
            "Author": "سعدی",
            "Book": "غزلیات سعدی",
            "Poem": "دیدار یار غایب دانی چه ذوق دارد\nابری که در بیابان بر تشنه‌ای ببارد\n\nای بوی آشنایی دانستم از کجایی\nپیغام وصل جانان پیوند روح دارد\n\nسودای عشق پختن عقلم نمی‌پسندد\nفرمان عقل بردن عشقم نمی‌گذارد\n\nباشد که خود به رحمت یاد آورند ما را\nور نه کدام قاصد پیغام ما گزارد\n\nهم عارفان عاشق دانند حال مسکین\nگر عارفی بنالد یا عاشقی بزارد\n\nزهرم چو نوشدارو از دست یار شیرین\nبر دل خوشست نوشم بی او نمی‌گوارد\n\nپایی که برنیارد روزی به سنگ عشقی\nگوییم جان ندارد یا دل نمی‌سپارد\n\nمشغول عشق جانان گر عاشقیست صادق\nدر روز تیرباران باید که سر نخارد\n\nبی‌حاصلست یارا اوقات زندگانی\nالا دمی که یاری با همدمی برآرد\n\nدانی چرا نشیند سعدی به کنج خلوت\nکز دست خوبرویان بیرون شدن نیارد\n\n",
            "Source": "https://ganjoor.net/saadi/divan/ghazals/sh164/",
            "Title": "غزل ۱۶۴"
        },
        "9487": {
            "Audio": "https://i.ganjoor.net/a/9487.ogg",
            "Author": "سعدی",
            "Book": "غزلیات سعدی",
            "Poem": "که می‌رود به شفاعت که دوست بازآرد\nکه عیش خلوت بی او کدورتی دارد\n\nکه را مجال سخن گفتنست به حضرت او\nمگر نسیم صبا کاین پیام بگزارد\n\nستیزه بردن با دوستان همین مثلست\nکه تشنه چشمه حیوان به گل بینبارد\n\nمرا که گفت دل از یار مهربان بردار\nبه اعتماد صبوری که شوق نگذارد\n\nکه گفت هر چه ببینی ز خاطرت برود\nمرا تمام یقین شد که سهو پندارد\n\nحرام باد بر آن کس نشست با معشوق\nکه از سر همه برخاستن نمی‌یارد\n\nدرست ناید از آن مدعی حقیقت عشق\nکه در مواجهه تیغش زنند و سر خارد\n\nبه کام دشمنم ای دوست این چنین مگذار\nکس این کند که دل دوستان بیازارد\n\nبیا که در قدمت اوفتم و گر بکشی\nنمیرد آن که به دست تو روح بسپارد\n\nحکایت شب هجران که بازداند گفت\nمگر کسی که چو سعدی ستاره بشمارد\n\n",
            "Source": "https://ganjoor.net/saadi/divan/ghazals/sh165/",
            "Title": "غزل ۱۶۵"
        },
        "9488": {
            "Audio": "https://i.ganjoor.net/a/9488.ogg",
            "Author": "سعدی",
            "Book": "غزلیات سعدی",
            "Poem": "هر که چیزی دوست دارد جان و دل بر وی گمارد\nهر که محرابش تو باشی سر ز خلوت برنیارد\n\nروزی اندر خاکت افتم ور به بادم می‌رود سر\nکان که در پای تو میرد جان به شیرینی سپارد\n\nمن نه آن صورت پرستم کز تمنای تو مستم\nهوش من دانی که بردست آن که صورت می‌نگارد\n\nعمر گویندم که ضایع می‌کنی با خوبرویان\nوان که منظوری ندارد عمر ضایع می‌گذارد\n\nهر که می‌ورزد درختی در سرابستان معنی\nبیخش اندر دل نشاند تخمش اندر جان بکارد\n\nعشق و مستوری نباشد پای گو در دامن آور\nکز گریبان ملامت سر برآوردن نیارد\n\nگر من از عهدت بگردم ناجوانمردم نه مردم\nعاشق صادق نباشد کز ملامت سر بخارد\n\nباغ می‌خواهم که روزی سرو بالایت ببیند\nتا گلت در پا بریزد و ارغوان بر سر ببارد\n\nآن چه رفتارست و قامت وان چه گفتار و قیامت\nچند خواهی گفت سعدی طیبات آخر ندارد\n\n",
            "Source": "https://ganjoor.net/saadi/divan/ghazals/sh166/",
            "Title": "غزل ۱۶۶"
        },
        "9489": {
            "Audio": "https://i.ganjoor.net/a/9489.ogg",
            "Author": "سعدی",
            "Book": "غزلیات سعدی",
            "Poem": "گر از جفای تو روزی دلم بیازارد\nکمند شوق کشانم به صلح بازآرد\n\nز درد عشق تو دوشم امید صبح نبود\nاسیر عشق چه تاب شب دراز آرد\n\nدلی عجب نبود گر بسوخت کآتش تیز\nچه جای موم که پولاد در گداز آرد\n\nتویی که گر بخرامد درخت قامت تو\nز رشک سرو روان را به اهتزاز آرد\n\nدگر به روی خود از خلق در بخواهم بست\nمگر کسی ز توام مژده‌ای فرازآرد\n\nاگر قبول کنی سر نهیم بر قدمت\nچو بت پرست که در پیش بت نماز آرد\n\nیکی به سمع رضا گوش دل به سعدی دار\nکه سوز عشق سخن‌های دلنواز آرد\n\n",
            "Source": "https://ganjoor.net/saadi/divan/ghazals/sh167/",
            "Title": "غزل ۱۶۷"
        },
        "9490": {
            "Audio": "https://i.ganjoor.net/a/9490.ogg",
            "Author": "سعدی",
            "Book": "غزلیات سعدی",
            "Poem": "کس این کند که دل از یار خویش بردارد\nمگر کسی که دل از سنگ سختتر دارد\n\nکه گفت من خبری دارم از حقیقت عشق\nدروغ گفت گر از خویشتن خبر دارد\n\nاگر نظر به دو عالم کند حرامش باد\nکه از صفای درون با یکی نظر دارد\n\nهلاک ما به بیابان عشق خواهد بود\nکجاست مرد که با ما سر سفر دارد\n\nگر از مقابله شیر آید از عقب شمشیر\nنه عاشقست که اندیشه از خطر دارد\n\nو گر بهشت مصور کنند عارف را\nبه غیر دوست نشاید که دیده بردارد\n\nاز آن متاع که در پای دوستان ریزند\nمرا سریست ندانم که او چه سر دارد\n\nدریغ پای که بر خاک می‌نهد معشوق\nچرا نه بر سر و بر چشم ما گذر دارد\n\nعوام عیب کنندم که عاشقی همه عمر\nکدام عیب که سعدی خود این هنر دارد\n\nنظر به روی تو انداختن حرامش باد\nکه جز تو در همه عالم کسی دگر دارد\n\n",
            "Source": "https://ganjoor.net/saadi/divan/ghazals/sh168/",
            "Title": "غزل ۱۶۸"
        },
        "9491": {
            "Audio": "https://i.ganjoor.net/a/9491.ogg",
            "Author": "سعدی",
            "Book": "غزلیات سعدی",
            "Poem": "تو را ز حال پریشان ما چه غم دارد\nاگر چراغ بمیرد صبا چه غم دارد\n\nتو را که هر چه مرادست می‌رود از پیش\nز بی مرادی امثال ما چه غم دارد\n\nتو پادشاهی گر چشم پاسبان همه شب\nبه خواب درنرود پادشا چه غم دارد\n\nخطاست این که دل دوستان بیازاری\nولیک قاتل عمد از خطا چه غم دارد\n\nامیر خوبان آخر گدای خیل توایم\nجواب ده که امیر از گدا چه غم دارد\n\nبکی العذول علی ماجری لاجفانی\nرفیق غافل از این ماجرا چه غم دارد\n\nهزار دشمن اگر در قفاست عارف را\nچو روی خوب تو دید از قفا چه غم دارد\n\nقضا به تلخی و شیرینی ای پسر رفتست\nتو گر ترش بنشینی قضا چه غم دارد\n\nبلای عشق عظیمست لاابالی را\nچو دل به مرگ نهاد از بلا چه غم دارد\n\nجفا و هر چه توانی بکن که سعدی را\nکه ترک خویش گرفت از جفا چه غم دارد\n\n",
            "Source": "https://ganjoor.net/saadi/divan/ghazals/sh169/",
            "Title": "غزل ۱۶۹"
        },
        "9492": {
            "Audio": "https://i.ganjoor.net/a/9492.ogg",
            "Author": "سعدی",
            "Book": "غزلیات سعدی",
            "Poem": "غلام آن سبک روحم که با من سر گران دارد\nجوابش تلخ و پنداری شکر زیر زبان دارد\n\nمرا گر دوستی با او به دوزخ می‌برد شاید\nبه نقد اندر بهشتست آن که یاری مهربان دارد\n\nکسی را کاختیاری هست و محبوبی و مشروبی\nمراد از بخت و حظ از عمر و مقصود از جهان دارد\n\nبرون از خوردن و خفتن حیاتی هست مردم را\nبه جانان زندگانی کن بهایم نیز جان دارد\n\nمحبت با کسی دارم کز او باخود نمی‌آیم\nچو بلبل کز نشاط گل فراغ از آشیان دارد\n\nنه مردی گر به شمشیر از جفای دوست برگردی\nدهل را کاندرون بادست ز انگشتی فغان دارد\n\nبه تشویش قیامت در که یار از یار بگریزد\nمحب از خاک برخیزد محبت همچنان دارد\n\nخوش آمد باد نوروزی به صبح از باغ پیروزی\nبه بوی دوستان ماند نه بوی بوستان دارد\n\nیکی سر بر کنار یار و خواب صبح مستولی\nچه غم دارد ز مسکینی که سر بر آستان دارد\n\nچو سعدی عشق تنها باز و راحت بین و آسایش\nبه تنها ملک می‌راند که منظوری نهان دارد\n\n",
            "Source": "https://ganjoor.net/saadi/divan/ghazals/sh170/",
            "Title": "غزل ۱۷۰"
        },
        "9493": {
            "Audio": "https://i.ganjoor.net/a/9493.ogg",
            "Author": "سعدی",
            "Book": "غزلیات سعدی",
            "Poem": "مگر نسیم سحر بوی یار من دارد\nکه راحت دل امیدوار من دارد\n\nبه پای سرو درافتاده‌اند لاله و گل\nمگر شمایل قد نگار من دارد\n\nنشان راه سلامت ز من مپرس که عشق\nزمام خاطر بی‌اختیار من دارد\n\nگلا و تازه بهارا تویی که عارض تو\nطراوت گل و بوی بهار من دارد\n\nدگر سر من و بالین عافیت هیهات\nبدین هوس که سر خاکسار من دارد\n\nبه هرزه در سر او روزگار کردم و او\nفراغت از من و از روزگار من دارد\n\nمگر به درد دلی بازمانده‌ام یا رب\nکدام دامن همت غبار من دارد\n\nبه زیر بار تو سعدی چو خر به گل درماند\nدلت نسوزد که بیچاره بار من دارد\n\n",
            "Source": "https://ganjoor.net/saadi/divan/ghazals/sh171/",
            "Title": "غزل ۱۷۱"
        },
        "9494": {
            "Audio": "https://i.ganjoor.net/a/9494.ogg",
            "Author": "سعدی",
            "Book": "غزلیات سعدی",
            "Poem": "هر آن ناظر که منظوری ندارد\nچراغ دولتش نوری ندارد\n\nچه کار اندر بهشت آن مدعی را\nکه میل امروز با حوری ندارد\n\nچه ذوق از ذکر پیدا آید آن را\nکه پنهان شوق مذکوری ندارد\n\nمیان عارفان صاحب نظر نیست\nکه خاطر پیش منظوری ندارد\n\nاگر سیمرغی اندر دام زلفی\nبماند تاب عصفوری ندارد\n\nطبیب ما یکی نامهربانست\nکه گویی هیچ رنجوری ندارد\n\nولیکن چون عسل بشناخت سعدی\nفغان از دست زنبوری ندارد\n\n",
            "Source": "https://ganjoor.net/saadi/divan/ghazals/sh172/",
            "Title": "غزل ۱۷۲"
        },
        "9495": {
            "Audio": "https://i.ganjoor.net/a/9495.ogg",
            "Author": "سعدی",
            "Book": "غزلیات سعدی",
            "Poem": "آن که بر نسترن از غالیه خالی دارد\nالحق آراسته خلقی و جمالی دارد\n\nدرد دل پیش که گویم که به جز باد صبا\nکس ندانم که در آن کوی مجالی دارد\n\nدل چنین سخت نباشد که یکی بر سر راه\nتشنه می‌میرد و شخص آب زلالی دارد\n\nزندگانی نتوان گفت و حیاتی که مراست\nزنده آنست که با دوست وصالی دارد\n\nمن به دیدار تو مشتاقم و از غیر ملول\nگر تو را از من و از غیر ملالی دارد\n\nمرغ بر بام تو ره دارد و من بر سر کوی\nحبذا مرغ که آخر پر و بالی دارد\n\nغم دل با تو نگویم که نداری غم دل\nبا کسی حال توان گفت که حالی دارد\n\nطالب وصل تو چون مفلس و اندیشه گنج\nحاصل آنست که سودای محالی دارد\n\nعاقبت سر به بیابان بنهد چون سعدی\nهر که در سر هوس چون تو غزالی دارد\n\n",
            "Source": "https://ganjoor.net/saadi/divan/ghazals/sh173/",
            "Title": "غزل ۱۷۳"
        },
        "9496": {
            "Audio": "https://i.ganjoor.net/a/9496.ogg",
            "Author": "سعدی",
            "Book": "غزلیات سعدی",
            "Poem": "آن شکرخنده که پرنوش دهانی دارد\nنه دل من که دل خلق جهانی دارد\n\nبه تماشای درخت چمنش حاجت نیست\nهر که در خانه چنو سرو روانی دارد\n\nکافران از بت بی‌جان چه تمتع دارند\nباری آن بت بپرستند که جانی دارد\n\nابرویش خم به کمان ماند و قد راست به تیر\nکس ندیدم که چنین تیر و کمانی دارد\n\nعلت آنست که وقتی سخنی می‌گوید\nور نه معلوم نبودی که دهانی دارد\n\nحجت آنست که وقتی کمری می‌بندد\nور نه مفهوم نگشتی که میانی دارد\n\nای که گفتی مرو اندر پی خون خواره خویش\nبا کسی گوی که در دست عنانی دارد\n\nعشق داغیست که تا مرگ نیاید نرود\nهر که بر چهره از این داغ نشانی دارد\n\nسعدیا کشتی از این موج به در نتوان برد\nکه نه بحریست محبت که کرانی دارد\n\n",
            "Source": "https://ganjoor.net/saadi/divan/ghazals/sh174/",
            "Title": "غزل ۱۷۴"
        },
        "9497": {
            "Audio": "https://i.ganjoor.net/a/9497.ogg",
            "Author": "سعدی",
            "Book": "غزلیات سعدی",
            "Poem": "بازت ندانم از سر پیمان ما که برد\nباز از نگین عهد تو نقش وفا که برد\n\nچندین وفا که کرد چو من در هوای تو\nوان گه ز دست هجر تو چندین جفا که برد\n\nبگریست چشم ابر بر احوال زار من\nجز آه من به گوش وی این ماجرا که برد\n\nگفتم لب تو را که دل من تو برده‌ای\nگفتا کدام دل چه نشان کی کجا که برد\n\nسودا مپز که آتش غم در دل تو نیست\nما را غم تو برد به سودا تو را که برد\n\nتوفیق عشق روی تو گنجیست تا که یافت\nباز اتفاق وصل تو گوییست تا که برد\n\nجز چشم تو که فتنه قتال عالمست\nصد شیخ و زاهد از سر راه خدا که برد\n\nسعدی نه مرد بازی شطرنج عشق توست\nدستی به کام دل ز سپهر دغا که برد\n\n",
            "Source": "https://ganjoor.net/saadi/divan/ghazals/sh175/",
            "Title": "غزل ۱۷۵"
        },
        "9498": {
            "Audio": "https://i.ganjoor.net/a/9498.ogg",
            "Author": "سعدی",
            "Book": "غزلیات سعدی",
            "Poem": "آن کیست کاندر رفتنش صبر از دل ما می‌برد\nترک از خراسان آمدست از پارس یغما می‌برد\n\nشیراز مشکین می‌کند چون ناف آهوی ختن\nگر باد نوروز از سرش بویی به صحرا می‌برد\n\nمن پاس دارم تا به روز امشب به جای پاسبان\nکان چشم خواب آلوده خواب از دیده ما می‌برد\n\nبرتاس در بر می‌کنم یک لحظه بی اندام او\nچون خارپشتم گوییا سوزن در اعضا می‌برد\n\nبسیار می‌گفتم که دل با کس نپیوندم ولی\nدیدار خوبان اختیار از دست دانا می‌برد\n\nدل برد و تن درداده‌ام ور می‌کشد استاده‌ام\nکآخر نداند بیش از این یا می‌کشد یا می‌برد\n\nچون حلقه در گوشم کند هر روز لطفش وعده‌ای\nدیگر چو شب نزدیک شد چون زلف در پا می‌برد\n\nحاجت به ترکی نیستش تا در کمند آرد دلی\nمن خود به رغبت در کمند افتاده‌ام تا می‌برد\n\nهر کو نصیحت می‌کند در روزگار حسن او\nدیوانگان عشق را دیگر به سودا می‌برد\n\nوصفش نداند کرد کس دریای شیرینست و بس\nسعدی که شوخی می‌کند گوهر به دریا می‌برد\n\n",
            "Source": "https://ganjoor.net/saadi/divan/ghazals/sh176/",
            "Title": "غزل ۱۷۶"
        },
        "9499": {
            "Audio": "https://i.ganjoor.net/a/9499.ogg",
            "Author": "سعدی",
            "Book": "غزلیات سعدی",
            "Poem": "هر گه که بر من آن بت عیار بگذرد\nصد کاروان عالم اسرار بگذرد\n\nمست شراب و خواب و جوانی و شاهدی\nهر لحظه پیش مردم هشیار بگذرد\n\nهر گه که بگذرد بکشد دوستان خویش\nوین دوست منتظر که دگربار بگذرد\n\nگفتم به گوشه‌ای بنشینم چو عاقلان\nدیوانه‌ام کند چو پری وار بگذرد\n\nگفتم دری ز خلق ببندم به روی خویش\nدردیست در دلم که ز دیوار بگذرد\n\nبازار حسن جمله خوبان شکسته‌ای\nره نیست کز تو هیچ خریدار بگذرد\n\nغایب مشو که عمر گران مایه ضایعست\nالا دمی که در نظر یار بگذرد\n\nآسایشست رنج کشیدن به بوی آنک\nروزی طبیب بر سر بیمار بگذرد\n\nترسم که مست و عاشق و بی‌دل شود چو ما\nگر محتسب به خانه خمار بگذرد\n\nسعدی به خویشتن نتوان رفت سوی دوست\nکان جا طریق نیست که اغیار بگذرد\n\n",
            "Source": "https://ganjoor.net/saadi/divan/ghazals/sh177/",
            "Title": "غزل ۱۷۷"
        },
        "9500": {
            "Audio": "https://i.ganjoor.net/a/9500.ogg",
            "Author": "سعدی",
            "Book": "غزلیات سعدی",
            "Poem": "کیست آن فتنه که با تیر و کمان می‌گذرد\nوان چه تیرست که در جوشن جان می‌گذرد\n\nآن نه شخصی که جهانیست پر از لطف و کمال\nعمر ضایع مکن ای دل که جهان می‌گذرد\n\nآشکارا نپسندد دگر آن روی چو ماه\nگر بداند که چه بر خلق نهان می‌گذرد\n\nآخر ای نادره دور زمان از سر لطف\nبر ما آی زمانی که زمان می‌گذرد\n\nصورت روی تو ای ماه دلارای چنانک\nصورت حال من از شرح و بیان می‌گذرد\n\nتا دگر باد صبایی به چمن بازآید\nعمر می‌بینم و چون برق یمان می‌گذرد\n\nآتشی در دل سعدی به محبت زده‌ای\nدود آنست که وقتی به زبان می‌گذرد\n\n",
            "Source": "https://ganjoor.net/saadi/divan/ghazals/sh178/",
            "Title": "غزل ۱۷۸"
        },
        "9501": {
            "Audio": "https://i.ganjoor.net/a/9501.ogg",
            "Author": "سعدی",
            "Book": "غزلیات سعدی",
            "Poem": "کیست آن ماه منور که چنین می‌گذرد\nتشنه جان می‌دهد و ماء معین می‌گذرد\n\nسرو اگر نیز تحول کند از جای به جای\nنتوان گفت که زیباتر از این می‌گذرد\n\nحور عین می‌گذرد در نظر سوختگان\nیا مه چارده یا لعبت چین می‌گذرد\n\nکام از او کس نگرفتست مگر باد بهار\nکه بر آن زلف و بناگوش و جبین می‌گذرد\n\nمردم زیر زمین رفتن او پندارند\nکآفتابست که بر اوج برین می‌گذرد\n\nپای گو بر سر عاشق نه و بر دیده دوست\nحیف باشد که چنین کس به زمین می‌گذرد\n\nهر که در شهر دلی دارد و دینی دارد\nگو حذر کن که هلاک دل و دین می‌گذرد\n\nاز خیال آمدن و رفتنش اندر دل و چشم\nبا گمان افتم و گر خود به یقین می‌گذرد\n\nگر کند روی به ما یا نکند حکم او راست\nپادشاهیست که بر ملک یمین می‌گذرد\n\nسعدیا گوشه نشینی کن و شاهدبازی\nشاهد آنست که بر گوشه نشین می‌گذرد\n\n",
            "Source": "https://ganjoor.net/saadi/divan/ghazals/sh179/",
            "Title": "غزل ۱۷۹"
        },
        "9502": {
            "Audio": "https://i.ganjoor.net/a/9502.ogg",
            "Author": "سعدی",
            "Book": "غزلیات سعدی",
            "Poem": "انصاف نبود آن رخ دلبند نهان کرد\nزیرا که نه روییست کز او صبر توان کرد\n\nامروز یقین شد که تو محبوب خدایی\nکز عالم جان این همه دل با تو روان کرد\n\nمشتاق تو را کی بود آرام و صبوری\nهرگز نشنیدم که کسی صبر ز جان کرد\n\nتا کوه گرفتم ز فراقت مژه‌ای آب\nچندان بچکانید که بر سنگ نشان کرد\n\nزنهار که از دمدمه کوس رحیلت\nچون رایت منصور چه دل‌ها خفقان کرد\n\nباران به بساط اول این سال ببارید\nابر این همه تأخیر که کرد از پی آن کرد\n\nتا در نظرت باد صبا عذر بخواهد\nهر جور که بر طرف چمن باد خزان کرد\n\nگل مژده بازآمدنت در چمن انداخت\nسلطان صبا پر زر مصریش دهان کرد\n\nاز دامن که تا به در شهر بساطی\nاز سبزه بگسترد و بر او لاله فشان کرد\n\nشاید که زمین حله بپوشد که چو سعدی\nپیرانه سرش دولت روی تو جوان کرد\n\n",
            "Source": "https://ganjoor.net/saadi/divan/ghazals/sh180/",
            "Title": "غزل ۱۸۰"
        },
        "9503": {
            "Audio": "https://i.ganjoor.net/a/9503.ogg",
            "Author": "سعدی",
            "Book": "غزلیات سعدی",
            "Poem": "باد آمد و بوی عنبر آورد\nبادام شکوفه بر سر آورد\n\nشاخ گل از اضطراب بلبل\nبا آن همه خار سر درآورد\n\nتا پای مبارکش ببوسم\nقاصد که پیام دلبر آورد\n\nما نامه بدو سپرده بودیم\nاو نافه مشک اذفر آورد\n\nهرگز نشنیده‌ام که بادی\nبوی گلی از تو خوشتر آورد\n\nکس مثل تو خوبروی فرزند\nنشنید که هیچ مادر آورد\n\nبیچاره کسی که در فراقت\nروزی به نماز دیگر آورد\n\nسعدی دل روشنت صدف وار\nهر قطره که خورد گوهر آورد\n\nشیرینی دختران طبعت\nشور از متمیزان برآورد\n\nشاید که کند به زنده در گور\nدر عهد تو هر که دختر آورد\n\n",
            "Source": "https://ganjoor.net/saadi/divan/ghazals/sh181/",
            "Title": "غزل ۱۸۱"
        },
        "9504": {
            "Audio": "https://i.ganjoor.net/a/9504.ogg",
            "Author": "سعدی",
            "Book": "غزلیات سعدی",
            "Poem": "زنده شود هر که پیش دوست بمیرد\nمرده دلست آن که هیچ دوست نگیرد\n\nهر که ز ذوقش درون سینه صفاییست\nشمع دلش را ز شاهدی نگزیرد\n\nطالب عشقی دلی چو موم به دست آر\nسنگ سیه صورت نگین نپذیرد\n\nصورت سنگین دلی کشنده سعدیست\nهر که بدین صورتش کشند نمیرد\n\n",
            "Source": "https://ganjoor.net/saadi/divan/ghazals/sh182/",
            "Title": "غزل ۱۸۲"
        },
        "9505": {
            "Audio": "https://i.ganjoor.net/a/9505.ogg",
            "Author": "سعدی",
            "Book": "غزلیات سعدی",
            "Poem": "کدام چاره سگالم که با تو درگیرد\nکجا روم که دل من دل از تو برگیرد\n\nز چشم خلق فتادم هنوز و ممکن نیست\nکه چشم شوخ من از عاشقی حذر گیرد\n\nدل ضعیف مرا نیست زور بازوی آن\nکه پیش تیر غمت صابری سپر گیرد\n\nچو تلخ عیشی من بشنوی به خنده درآی\nکه گر به خنده درآیی جهان شکر گیرد\n\nبه خسته برگذری صحتش فرازآید\nبه مرده درنگری زندگی ز سر گیرد\n\nز سوزناکی گفتار من قلم بگریست\nکه در نی آتش سوزنده زودتر گیرد\n\nدو چشم مست تو شهری به غمزه‌ای ببرند\nکرشمه تو جهانی به یک نظر گیرد\n\nگر از جفای تو در کنج خانه بنشینم\nخیالت از در و بامم به عنف درگیرد\n\nمکن که روز جمالت سر آید ار سعدی\nشبی به دست دعا دامن سحر گیرد\n\n",
            "Source": "https://ganjoor.net/saadi/divan/ghazals/sh183/",
            "Title": "غزل ۱۸۳"
        },
        "9506": {
            "Audio": "https://i.ganjoor.net/a/9506.ogg",
            "Author": "سعدی",
            "Book": "غزلیات سعدی",
            "Poem": "دلم دل از هوس یار بر نمی‌گیرد\nطریق مردم هشیار بر نمی‌گیرد\n\nبلای عشق خدایا ز جان ما برگیر\nکه جان من دل از این کار بر نمی‌گیرد\n\nهمی‌گدازم و می‌سازم و شکیباییست\nکه پرده از سر اسرار بر نمی‌گیرد\n\nوجود خسته من زیر بار جور فلک\nجفای یار به سربار بر نمی‌گیرد\n\nرواست گر نکند یار دعوی یاری\nچو بار غم ز دل یار بر نمی‌گیرد\n\nچه باشد ار به وفا دست گیردم یک بار\nگرم ز دست به یک بار بر نمی‌گیرد\n\nبسوخت سعدی در دوزخ فراق و هنوز\nطمع ز وعده دیدار بر نمی‌گیرد\n\n",
            "Source": "https://ganjoor.net/saadi/divan/ghazals/sh184/",
            "Title": "غزل ۱۸۴"
        },
        "9507": {
            "Audio": "https://i.ganjoor.net/a/9507.ogg",
            "Author": "سعدی",
            "Book": "غزلیات سعدی",
            "Poem": "کسی به عیب من از خویشتن نپردازد\nکه هر که می‌نگرم با تو عشق می‌بازد\n\nفرشته‌ای تو بدین روشنی نه آدمیی\nنه آدمیست که بر تو نظر نیندازد\n\nنه آدمی که اگر آهنین بود شخصی\nدر آفتاب جمالت چو موم بگدازد\n\nچنین پسر که تویی راحت روان پدر\nسزد که مادر گیتی به روی او نازد\n\nکمان چفته ابرو کشیده تا بن گوش\nچو لشکری که به دنبال صید می‌تازد\n\nکدام گل که به روی تو ماند اندر باغ\nکدام سرو که با قامتت سر افرازد\n\nدرخت میوه مقصود از آن بلندترست\nکه دست قدرت کوتاه ما بر او یازد\n\nمسلمش نبود عشق یار آتشروی\nمگر کسی که چو پروانه سوزد و سازد\n\nمده به دست فراقم پس از وصال چو چنگ\nکه مطربش بزند بعد از آن که بنوازد\n\nخلاف عهد تو هرگز نیاید از سعدی\nدلی که از تو بپرداخت با که پردازد\n\n",
            "Source": "https://ganjoor.net/saadi/divan/ghazals/sh185/",
            "Title": "غزل ۱۸۵"
        },
        "9508": {
            "Audio": "https://i.ganjoor.net/a/9508.ogg",
            "Author": "سعدی",
            "Book": "غزلیات سعدی",
            "Poem": "بگذشت و بازم آتش در خرمن سکون زد\nدریای آتشینم در دیده موج خون زد\n\nخود کرده بود غارت عشقش حوالی دل\nبازم به یک شبیخون بر ملک اندرون زد\n\nدیدار دلفروزش در پایم ارغوان ریخت\nگفتار جان فزایش در گوشم ارغنون زد\n\nدیوانگان خود را می‌بست در سلاسل\nهر جا که عاقلی بود اینجا دم از جنون زد\n\nیا رب دلی که در وی پروای خود نگنجد\nدست محبت آنجا خرگاه عشق چون زد\n\nغلغل فکند روحم در گلشن ملایک\nهر گه که سنگ آهی بر طاق آبگون زد\n\nسعدی ز خود برون شو گر مرد راه عشقی\nکان کس رسید در وی کز خود قدم برون زد\n\n",
            "Source": "https://ganjoor.net/saadi/divan/ghazals/sh186/",
            "Title": "غزل ۱۸۶"
        },
        "9509": {
            "Audio": "https://i.ganjoor.net/a/9509.ogg",
            "Author": "سعدی",
            "Book": "غزلیات سعدی",
            "Poem": "هشیار کسی باید کز عشق بپرهیزد\nوین طبع که من دارم با عقل نیامیزد\n\nآن کس که دلی دارد آراسته معنی\nگر هر دو جهان باشد در پای یکی ریزد\n\nگر سیل عقاب آید شوریده نیندیشد\nور تیر بلا بارد دیوانه نپرهیزد\n\nآخر نه منم تنها در بادیه سودا\nعشق لب شیرینت بس شور برانگیزد\n\nبی بخت چه فن سازم تا برخورم از وصلت\nبی‌مایه زبون باشد هر چند که بستیزد\n\nفضل است اگرم خوانی عدل است اگرم رانی\nقدر تو نداند آن کز زجر تو بگریزد\n\nتا دل به تو پیوستم راه همه دربستم\nجایی که تو بنشینی بس فتنه که برخیزد\n\nسعدی نظر از رویت کوته نکند هرگز\nور روی بگردانی در دامنت آویزد\n\n",
            "Source": "https://ganjoor.net/saadi/divan/ghazals/sh187/",
            "Title": "غزل ۱۸۷"
        },
        "9510": {
            "Audio": "https://i.ganjoor.net/a/9510.ogg",
            "Author": "سعدی",
            "Book": "غزلیات سعدی",
            "Poem": "به حدیث درنیایی که لبت شکر نریزد\nنچمی که شاخ طوبی به ستیزه برنریزد\n\nهوس تو هیچ طبعی نپزد که سر نبازد\nز پی تو هیچ مرغی نپرد که پر نریزد\n\nدلم از غمت زمانی نتواند ار ننالد\nمژه یک دم آب حسرت نشکیبد ار نریزد\n\nکه نه من ز دست خوبان نبرم به عاقبت جان\nتو مرا بکش که خونم ز تو خوبتر نریزد\n\nدررست لفظ سعدی ز فراز بحر معنی\nچه کند به دامنی در که به دوست برنریزد\n\n",
            "Source": "https://ganjoor.net/saadi/divan/ghazals/sh188/",
            "Title": "غزل ۱۸۸"
        },
        "9511": {
            "Audio": "https://i.ganjoor.net/a/9511.ogg",
            "Author": "سعدی",
            "Book": "غزلیات سعدی",
            "Poem": "آه اگر دست دل من به تمنا نرسد\nیا دل از چنبر عشق تو به من وانرسد\n\nغم هجران به سویت‌تر از این قسمت کن\nکاین همه درد به جان من تنها نرسد\n\nسروبالای منا گر به چمن برگذری\nسرو بالای تو را سرو به بالا نرسد\n\nچون تویی را چو منی در نظر آید هیهات\nکه قیامت رسد این رشته به هم یا نرسد\n\nز آسمان بگذرم ار بر منت افتد نظری\nذره تا مهر نبیند به ثریا نرسد\n\nبر سر خوان لبت دست چو من درویشی\nبه گدایی رسد آخر چو به یغما نرسد\n\nابر چشمانم اگر قطره چنین خواهد ریخت\nبوالعجب دارم اگر سیل به دریا نرسد\n\nهجر بپسندم اگر وصل میسر نشود\nخار بردارم اگر دست به خرما نرسد\n\nسعدیا کنگره وصل بلندست و هر آنک\nپای بر سر ننهد دست وی آن جا نرسد\n\n",
            "Source": "https://ganjoor.net/saadi/divan/ghazals/sh189/",
            "Title": "غزل ۱۸۹"
        },
        "9512": {
            "Audio": "https://i.ganjoor.net/a/9512.ogg",
            "Author": "سعدی",
            "Book": "غزلیات سعدی",
            "Poem": "از این تعلق بیهوده تا به من چه رسد\nوزان که خون دلم ریخت تا به تن چه رسد\n\nبه گرد پای سمندش نمی‌رسد مشتاق\nکه دستبوس کند تا بدان دهن چه رسد\n\nهمه خطای منست این که می‌رود بر من\nز دست خویشتنم تا به خویشتن چه رسد\n\nبیا که گر به گریبان جان رسد دستم\nز شوق پاره کنم تا به پیرهن چه رسد\n\nکه دید رنگ بهاری به رنگ رخسارت\nکه آب گل ببرد تا به یاسمن چه رسد\n\nرقیب کیست که در ماجرای خلوت ما\nفرشته ره نبرد تا به اهرمن چه رسد\n\nز هر نبات که حسنی و منظری دارد\nبه سرو قامت آن نازنین بدن چه رسد\n\nچو خسرو از لب شیرین نمی‌برد مقصود\nقیاس کن که به فرهاد کوهکن چه رسد\n\nزکات لعل لبت را بسی طلبکارند\nمیان این همه خواهندگان به من چه رسد\n\nرسید ناله سعدی به هر که در آفاق\nو گر عبیر نسوزد به انجمن چه رسد\n\n",
            "Source": "https://ganjoor.net/saadi/divan/ghazals/sh190/",
            "Title": "غزل ۱۹۰"
        },
        "9513": {
            "Audio": "https://i.ganjoor.net/a/9513.ogg",
            "Author": "سعدی",
            "Book": "غزلیات سعدی",
            "Poem": "کی برست این گل خندان و چنین زیبا شد\nآخر این غوره نوخاسته چون حلوا شد\n\nدیگر این مرغ کی از بیضه برآمد که چنین\nبلبل خوش سخن و طوطی شکرخا شد\n\nکه درآموختش این لطف و بلاغت کان روز\nمردم از عقل به دربرد که او دانا شد\n\nشاخکی تازه برآورد صبا بر لب جوی\nچشم بر هم نزدی سرو سهی بالا شد\n\nعالم طفلی و جهل حیوانی بگذاشت\nآدمی طبع و ملک خوی و پری سیما شد\n\nعقل را گفتم از این پس به سلامت بنشین\nگفت خاموش که این فتنه دگر پیدا شد\n\nپر نشد چون صدف از لؤلؤ لالا دهنی\nکه نه از حسرت او دیده ما دریا شد\n\nسعدیا غنچه سیراب نگنجد در پوست\nوقت خوش دید و بخندید و گلی رعنا شد\n\n",
            "Source": "https://ganjoor.net/saadi/divan/ghazals/sh191/",
            "Title": "غزل ۱۹۱"
        },
        "9514": {
            "Audio": "https://i.ganjoor.net/a/9514.ogg",
            "Author": "سعدی",
            "Book": "غزلیات سعدی",
            "Poem": "گر آن مراد شبی در کنار ما باشد\nزهی سعادت و دولت که یار ما باشد\n\nاگر هزار غم است از جهانیان بر دل\nهمین بس است که او غمگسار ما باشد\n\nبه کنج غاری عزلت گزینم از همه خلق\nگر آن لطیف جهان یار غار ما باشد\n\nاز آن طرف نپذیرد کمال او نقصان\nوزین جهت شرف روزگار ما باشد\n\nجفای پرده درانم تفاوتی نکند\nاگر عنایت او پرده دار ما باشد\n\nمراد خاطر ما مشکل است و مشکل نیست\nاگر مراد خداوندگار ما باشد\n\nبه اختیار قضای زمان بباید ساخت\nکه دایم آن نبود کاختیار ما باشد\n\nوگر به دست نگارین دوست کشته شویم\nمیان عالمیان افتخار ما باشد\n\nبه هیچ کار نیایم گرم تو نپسندی\nوگر قبول کنی کار کار ما باشد\n\nنگارخانه چینی که وصف می‌گویند\nنه ممکن است که مثل نگار ما باشد\n\nچنین غزال که وصفش همی‌رود سعدی\nگمان مبر که به تنها شکار ما باشد\n\n",
            "Source": "https://ganjoor.net/saadi/divan/ghazals/sh192/",
            "Title": "غزل ۱۹۲"
        },
        "9515": {
            "Audio": "https://i.ganjoor.net/a/9515.ogg",
            "Author": "سعدی",
            "Book": "غزلیات سعدی",
            "Poem": "شورش بلبلان سحر باشد\nخفته از صبح بی‌خبر باشد\n\nتیرباران عشق خوبان را\nدل شوریدگان سپر باشد\n\nعاشقان کشتگان معشوقند\nهر که زنده‌ست در خطر باشد\n\nهمه عالم جمال طلعت اوست\nتا که را چشم این نظر باشد\n\nکس ندانم که دل بدو ندهد\nمگر آن کس که بی بصر باشد\n\nآدمی را که خارکی در پای\nنرود طرفه جانور باشد\n\nگو ترش روی باش و تلخ سخن\nزهر شیرین لبان شکر باشد\n\nعاقلان از بلا بپرهیزند\nمذهب عاشقان دگر باشد\n\nپای رفتن نماند سعدی را\nمرغ عاشق بریده پر باشد\n\n",
            "Source": "https://ganjoor.net/saadi/divan/ghazals/sh193/",
            "Title": "غزل ۱۹۳"
        },
        "9516": {
            "Audio": "https://i.ganjoor.net/a/9516.ogg",
            "Author": "سعدی",
            "Book": "غزلیات سعدی",
            "Poem": "شب عاشقان بی‌دل چه شبی دراز باشد\nتو بیا کز اول شب در صبح باز باشد\n\nعجبست اگر توانم که سفر کنم ز دستت\nبه کجا رود کبوتر که اسیر باز باشد\n\nز محبتت نخواهم که نظر کنم به رویت\nکه محب صادق آنست که پاکباز باشد\n\nبه کرشمه عنایت نگهی به سوی ما کن\nکه دعای دردمندان ز سر نیاز باشد\n\nسخنی که نیست طاقت که ز خویشتن بپوشم\nبه کدام دوست گویم که محل راز باشد\n\nچه نماز باشد آن را که تو در خیال باشی\nتو صنم نمی‌گذاری که مرا نماز باشد\n\nنه چنین حساب کردم چو تو دوست می‌گرفتم\nکه ثنا و حمد گوییم و جفا و ناز باشد\n\nدگرش چو بازبینی غم دل مگوی سعدی\nکه شب وصال کوتاه و سخن دراز باشد\n\nقدمی که برگرفتی به وفا و عهد یاران\nاگر از بلا بترسی قدم مجاز باشد\n\n",
            "Source": "https://ganjoor.net/saadi/divan/ghazals/sh194/",
            "Title": "غزل ۱۹۴"
        },
        "9517": {
            "Audio": "https://i.ganjoor.net/a/9517.ogg",
            "Author": "سعدی",
            "Book": "غزلیات سعدی",
            "Poem": "از تو دل برنکنم تا دل و جانم باشد\nمی‌برم جور تو تا وسع و توانم باشد\n\nگر نوازی چه سعادت به از این خواهم یافت\nور کشی زار چه دولت به از آنم باشد\n\nچون مرا عشق تو از هر چه جهان بازاستد\nچه غم از سرزنش هر که جهانم باشد\n\nتیغ قهر ار تو زنی قوت روحم گردد\nجام زهر ار تو دهی قوت روانم باشد\n\nدر قیامت چو سر از خاک لحد بردارم\nگرد سودای تو بر دامن جانم باشد\n\nگر تو را خاطر ما نیست خیالت بفرست\nتا شبی محرم اسرار نهانم باشد\n\nهر کسی را ز لبت خشک تمنایی هست\nمن خود این بخت ندارم که زبانم باشد\n\nجان برافشانم اگر سعدی خویشم خوانی\nسر این دارم اگر طالع آنم باشد\n\n",
            "Source": "https://ganjoor.net/saadi/divan/ghazals/sh195/",
            "Title": "غزل ۱۹۵"
        },
        "9518": {
            "Audio": "https://i.ganjoor.net/a/9518.ogg",
            "Author": "سعدی",
            "Book": "غزلیات سعدی",
            "Poem": "سر جانان ندارد هر که او را خوف جان باشد\nبه جان گر صحبت جانان برآید رایگان باشد\n\nمغیلان چیست تا حاجی عنان از کعبه برپیچد\nخسک در راه مشتاقان بساط پرنیان باشد\n\nندارد با تو بازاری مگر شوریده اسراری\nکه مهرش در میان جان و مهرش بر دهان باشد\n\nپری رویا چرا پنهان شوی از مردم چشمم\nپری را خاصیت آنست کز مردم نهان باشد\n\nنخواهم رفتن از دنیا مگر در پای دیوارت\nکه تا در وقت جان دادن سرم بر آستان باشد\n\nگر از رای تو برگردم بخیل و ناجوانمردم\nروان از من تمنا کن که فرمانت روان باشد\n\nبه دریای غمت غرقم گریزان از همه خلقم\nگریزد دشمن از دشمن که تیرش در کمان باشد\n\nخلایق در تو حیرانند و جای حیرتست الحق\nکه مه را بر زمین بینند و مه بر آسمان باشد\n\nمیانت را و مویت را اگر صد ره بپیمایی\nمیانت کمتر از مویی و مویت تا میان باشد\n\nبه شمشیر از تو نتوانم که روی دل بگردانم\nو گر میلم کشی در چشم میلم همچنان باشد\n\nچو فرهاد از جهان بیرون به تلخی می‌رود سعدی\nولیکن شور شیرینش بماند تا جهان باشد\n\n",
            "Source": "https://ganjoor.net/saadi/divan/ghazals/sh196/",
            "Title": "غزل ۱۹۶"
        },
        "9519": {
            "Audio": "https://i.ganjoor.net/a/9519.ogg",
            "Author": "سعدی",
            "Book": "غزلیات سعدی",
            "Poem": "نظر خدای بینان طلب هوا نباشد\nسفر نیازمندان قدم خطا نباشد\n\nهمه وقت عارفان را نظرست و عامیان را\nنظری معاف دارند و دوم روا نباشد\n\nبه نسیم صبح باید که نبات زنده باشی\nنه جماد مرده کان را خبر از صبا نباشد\n\nاگرت سعادتی هست که زنده دل بمیری\nبه حیاتی اوفتادی که دگر فنا نباشد\n\nبه کسی نگر که ظلمت بزداید از وجودت\nنه کسی نعوذبالله که در او صفا نباشد\n\nتو خود از کدام شهری که ز دوستان نپرسی\nمگر اندر آن ولایت که تویی وفا نباشد\n\nاگر اهل معرفت را چو نی استخوان بسنبی\nچو دفش به هیچ سختی خبر از قفا نباشد\n\nاگرم تو خون بریزی به قیامتت نگیرم\nکه میان دوستان این همه ماجرا نباشد\n\nنه حریف مهربانست حریف سست پیمان\nکه به روز تیرباران سپر بلا نباشد\n\nتو در آینه نگه کن که چه دلبری ولیکن\nتو که خویشتن ببینی نظرت به ما نباشد\n\nتو گمان مبر که سعدی ز جفا ملول گردد\nکه گرش تو بی جنایت بکشی جفا نباشد\n\nدگری همین حکایت بکند که من ولیکن\nچو معاملت ندارد سخن آشنا نباشد\n\n",
            "Source": "https://ganjoor.net/saadi/divan/ghazals/sh197/",
            "Title": "غزل ۱۹۷"
        },
        "9520": {
            "Audio": "https://i.ganjoor.net/a/9520.ogg",
            "Author": "سعدی",
            "Book": "غزلیات سعدی",
            "Poem": "با کاروان مصری چندین شکر نباشد\nدر لعبتان چینی زین خوبتر نباشد\n\nاین دلبری و شوخی از سرو و گل نیاید\nوین شاهدی و شنگی در ماه و خور نباشد\n\nگفتم به شیرمردی چشم از نظر بدوزم\nبا تیر چشم خوبان تقوا سپر نباشد\n\nما را نظر به خیرست از حسن ماه رویان\nهر کو به شر کند میل او خود بشر نباشد\n\nهر آدمی که بینی از سر عشق خالی\nدر پایه جمادست او جانور نباشد\n\nالا گذر نباشد پیش تو اهل دل را\nور نه به هیچ تدبیر از تو گذر نباشد\n\nهوشم نماند با کس اندیشه‌ام تویی بس\nجایی که حیرت آمد سمع و بصر نباشد\n\nبر عندلیب عاشق گر بشکنی قفس را\nاز ذوق اندرونش پروای در نباشد\n\nتو مست خواب نوشین تا بامداد و بر من\nشب‌ها رود که گویی هرگز سحر نباشد\n\nدل می‌برد به دعوی فریاد شوق سعدی\nالا بهیمه‌ای را کز دل خبر نباشد\n\nتا آتشی نباشد در خرمنی نگیرد\nطامات مدعی را چندین اثر نباشد\n\n",
            "Source": "https://ganjoor.net/saadi/divan/ghazals/sh198/",
            "Title": "غزل ۱۹۸"
        },
        "9521": {
            "Audio": "https://i.ganjoor.net/a/9521.ogg",
            "Author": "سعدی",
            "Book": "غزلیات سعدی",
            "Poem": "تا حال منت خبر نباشد\nدر کار منت نظر نباشد\n\nتا قوت صبر بود کردیم\nدیگر چه کنیم اگر نباشد\n\nآیین وفا و مهربانی\nدر شهر شما مگر نباشد\n\nگویند نظر چرا نبستی\nتا مشغله و خطر نباشد\n\nای خواجه برو که جهد انسان\nبا تیر قضا سپر نباشد\n\nاین شور که در سر است ما را\nوقتی برود که سر نباشد\n\nبیچاره کجا رود گرفتار\nکز کوی تو ره به در نباشد\n\nچون روی تو دلفریب و دلبند\nدر روی زمین دگر نباشد\n\nدر پارس چنین نمک ندیدم\nدر مصر چنین شکر نباشد\n\nگر حکم کنی به جان سعدی\nجان از تو عزیزتر نباشد\n\n",
            "Source": "https://ganjoor.net/saadi/divan/ghazals/sh199/",
            "Title": "غزل ۱۹۹"
        },
        "9522": {
            "Audio": "https://i.ganjoor.net/a/9522.ogg",
            "Author": "سعدی",
            "Book": "غزلیات سعدی",
            "Poem": "چه کسی که هیچ کس را به تو بر نظر نباشد\nکه نه در تو بازماند مگرش بصر نباشد\n\nنه طریق دوستانست و نه شرط مهربانی\nکه ز دوستی بمیریم و تو را خبر نباشد\n\nمکن ار چه می‌توانی که ز خدمتم برانی\nنزنند سائلی را که دری دگر نباشد\n\nبه رهت نشسته بودم که نظر کنی به حالم\nنکنی که چشم مستت ز خمار بر نباشد\n\nهمه شب در این حدیثم که خنک تنی که دارد\nمژه‌ای به خواب و بختی که به خواب درن باشد\n\nچه خوشست مرغ وحشی که جفای کس نبیند\nمن و مرغ خانگی را بکشند و پر نباشد\n\nنه من آن گناه دارم که بترسم از عقوبت\nنظری که سر نبازی ز سر نظر نباشد\n\nقمری که دوست داری همه روز دل بر آن نه\nکه شبیت خون بریزد که در او قمر نباشد\n\nچه وجود نقش دیوار و چه آدمی که با او\nسخنی ز عشق گویند و در او اثر نباشد\n\nشب و روز رفت باید قدم روندگان را\nچو به مأمنی رسیدی دگرت سفر نباشد\n\nعجبست پیش بعضی که تر است شعر سعدی\nورق درخت طوبیست چگونه تر نباشد\n\n",
            "Source": "https://ganjoor.net/saadi/divan/ghazals/sh200/",
            "Title": "غزل ۲۰۰"
        },
        "9523": {
            "Audio": "https://i.ganjoor.net/a/9523.ogg",
            "Author": "سعدی",
            "Book": "غزلیات سعدی",
            "Poem": "آن به که نظر باشد و گفتار نباشد\nتا مدعی اندر پس دیوار نباشد\n\nآن بر سر گنج است که چون نقطه به کنجی\nبنشیند و سرگشته چو پرگار نباشد\n\nای دوست برآور دری از خلق به رویم\nتا هیچ کسم واقف اسرار نباشد\n\nمی خواهم و معشوق و زمینی و زمانی\nکاو باشد و من باشم و اغیار نباشد\n\nپندم مده ای دوست که دیوانه سرمست\nهرگز به سخن عاقل و هشیار نباشد\n\nبا صاحب شمشیر مبادت سر و کاری\nالا به سر خویشتنت کار نباشد\n\nسهل است به خون من اگر دست برآری\nجان دادن در پای تو دشوار نباشد\n\nماهت نتوان خواند بدین صورت و گفتار\nمه را لب و دندان شکربار نباشد\n\nوان سرو که گویند به بالای تو باشد\nهرگز به چنین قامت و رفتار نباشد\n\nما توبه شکستیم که در مذهب عشاق\nصوفی نپسندند که خمار نباشد\n\nهر پای که در خانه فرو رفت به گنجی\nدیگر همه عمرش سر بازار نباشد\n\nعطار که در عین گلاب است عجب نیست\nگر وقت بهارش سر گلزار نباشد\n\nمردم همه دانند که در نامه سعدی\nمشکیست که در کلبه عطار نباشد\n\nجان در سر کار تو کند سعدی و غم نیست\nکان یار نباشد که وفادار نباشد\n\n",
            "Source": "https://ganjoor.net/saadi/divan/ghazals/sh201/",
            "Title": "غزل ۲۰۱"
        },
        "9524": {
            "Audio": "https://i.ganjoor.net/a/9524.ogg",
            "Author": "سعدی",
            "Book": "غزلیات سعدی",
            "Poem": "جنگ از طرف دوست دل آزار نباشد\nیاری که تحمل نکند یار نباشد\n\nگر بانگ برآید که سری در قدمی رفت\nبسیار مگویید که بسیار نباشد\n\nآن بار که گردون نکشد یار سبکروح\nگر بر دل عشاق نهد بار نباشد\n\nتا رنج تحمل نکنی گنج نبینی\nتا شب نرود صبح پدیدار نباشد\n\nآهنگ دراز شب رنجوری مشتاق\nبا آن نتوان گفت که بیدار نباشد\n\nاز دیده من پرس که خواب شب مستی\nچون خاستن و خفتن بیمار نباشد\n\nگر دست به شمشیر بری عشق همان است\nکانجا که ارادت بود انکار نباشد\n\nاز من مشنو دوستی گل مگر آن گاه\nکم پای برهنه خبر از خار نباشد\n\nمرغان قفس را المی باشد و شوقی\nکان مرغ نداند که گرفتار نباشد\n\nدل آینه صورت غیب است ولیکن\nشرط است که بر آینه زنگار نباشد\n\nسعدی حیوان را که سر از خواب گران شد\nدر بند نسیم خوش اسحار نباشد\n\nآن را که بصارت نبود یوسف صدیق\nجایی بفروشد که خریدار نباشد\n\n",
            "Source": "https://ganjoor.net/saadi/divan/ghazals/sh202/",
            "Title": "غزل ۲۰۲"
        },
        "9525": {
            "Audio": "https://i.ganjoor.net/a/9525.ogg",
            "Author": "سعدی",
            "Book": "غزلیات سعدی",
            "Poem": "تو را نادیدن ما غم نباشد\nکه در خیلت به از ما کم نباشد\n\nمن از دست تو در عالم نهم روی\nولیکن چون تو در عالم نباشد\n\nعجب گر در چمن برپای خیزی\nکه سرو راست پیشت خم نباشد\n\nمبادا در جهان دلتنگ رویی\nکه رویت بیند و خرم نباشد\n\nمن اول روز دانستم که این عهد\nکه با من می‌کنی محکم نباشد\n\nکه دانستم که هرگز سازگاری\nپری را با بنی آدم نباشد\n\nمکن یارا دلم مجروح مگذار\nکه هیچم در جهان مرهم نباشد\n\nبیا تا جان شیرین در تو ریزم\nکه بخل و دوستی با هم نباشد\n\nنخواهم بی تو یک دم زندگانی\nکه طیب عیش بی همدم نباشد\n\nنظر گویند سعدی با که داری\nکه غم با یار گفتن غم نباشد\n\nحدیث دوست با دشمن نگویم\nکه هرگز مدعی محرم نباشد\n\n",
            "Source": "https://ganjoor.net/saadi/divan/ghazals/sh203/",
            "Title": "غزل ۲۰۳"
        },
        "9526": {
            "Audio": "https://i.ganjoor.net/a/9526.ogg",
            "Author": "سعدی",
            "Book": "غزلیات سعدی",
            "Poem": "گر گویمت که سروی سرو این چنین نباشد\nور گویمت که ماهی مه بر زمین نباشد\n\nگر در جهان بگردی و آفاق درنوردی\nصورت بدین شگرفی در کفر و دین نباشد\n\nلعلست یا لبانت قندست یا دهانت\nتا در برت نگیرم نیکم یقین نباشد\n\nصورت کنند زیبا بر پرنیان و دیبا\nلیکن بر ابروانش سحر مبین نباشد\n\nزنبور اگر میانش باشد بدین لطیفی\nحقا که در دهانش این انگبین نباشد\n\nگر هر که در جهان را شاید که خون بریزی\nبا یار مهربانت باید که کین نباشد\n\nگر جان نازنینش در پای ریزی ای دل\nدر کار نازنینان جان نازنین نباشد\n\nور زان که دیگری را بر ما همی‌گزیند\nگو برگزین که ما را بر تو گزین نباشد\n\nعشقش حرام بادا بر یار سروبالا\nتردامنی که جانش در آستین نباشد\n\nسعدی به هیچ علت روی از تو برنپیچد\nالا گرش برانی علت جز این نباشد\n\n",
            "Source": "https://ganjoor.net/saadi/divan/ghazals/sh204/",
            "Title": "غزل ۲۰۴"
        },
        "9527": {
            "Audio": "https://i.ganjoor.net/a/9527.ogg",
            "Author": "سعدی",
            "Book": "غزلیات سعدی",
            "Poem": "اگر سروی به بالای تو باشد\nنه چون بشن دلارای تو باشد\n\nو گر خورشید در مجلس نشیند\nنپندارم که همتای تو باشد\n\nو گر دوران ز سر گیرند هیهات\nکه مولودی به سیمای تو باشد\n\nکه دارد در همه لشکر کمانی\nکه چون ابروی زیبای تو باشد\n\nمبادا ور بود غارت در اسلام\nهمه شیراز یغمای تو باشد\n\nبرای خود نشاید در تو پیوست\nهمی‌سازیم تا رای تو باشد\n\nدو عالم را به یک بار از دل تنگ\nبرون کردیم تا جای تو باشد\n\nیک امروزست ما را نقد ایام\nمرا کی صبر فردای تو باشد\n\nخوشست اندر سر دیوانه سودا\nبه شرط آن که سودای تو باشد\n\nسر سعدی چو خواهد رفتن از دست\nهمان بهتر که در پای تو باشد\n\n",
            "Source": "https://ganjoor.net/saadi/divan/ghazals/sh205/",
            "Title": "غزل ۲۰۵"
        },
        "9528": {
            "Audio": "https://i.ganjoor.net/a/9528.ogg",
            "Author": "سعدی",
            "Book": "غزلیات سعدی",
            "Poem": "در پای تو افتادن شایسته دمی باشد\nترک سر خود گفتن زیبا قدمی باشد\n\nبسیار زبونی‌ها بر خویش روا دارد\nدرویش که بازارش با محتشمی باشد\n\nزین سان که وجود توست ای صورت روحانی\nشاید که وجود ما پیشت عدمی باشد\n\nگر جمله صنم‌ها را صورت به تو مانستی\nشاید که مسلمان را قبله صنمی باشد\n\nبا آن که اسیران را کشتی و خطا کردی\nبر کشته گذر کردن نوع کرمی باشد\n\nرقص از سر ما بیرون امروز نخواهد شد\nکاین مطرب ما یک دم خاموش نمی‌باشد\n\nهر کو به همه عمرش سودای گلی بودست\nداند که چرا بلبل دیوانه همی‌باشد\n\nکس بر الم ریشت واقف نشود سعدی\nالا به کسی گویی کاو را المی باشد\n\n",
            "Source": "https://ganjoor.net/saadi/divan/ghazals/sh206/",
            "Title": "غزل ۲۰۶"
        },
        "9529": {
            "Audio": "https://i.ganjoor.net/a/9529.ogg",
            "Author": "سعدی",
            "Book": "غزلیات سعدی",
            "Poem": "تو را خود یک زمان با ما سر صحرا نمی‌باشد\nچو شمست خاطر رفتن به جز تنها نمی‌باشد\n\nدو چشم از ناز در پیشت فراغ از حال درویشت\nمگر کز خوبی خویشت نگه در ما نمی‌باشد\n\nملک یا چشمه نوری پری یا لعبت حوری\nکه بر گلبن گل سوری چنین زیبا نمی‌باشد\n\nپری رویی و مه پیکر سمن بویی و سیمین بر\nعجب کز حسن رویت در جهان غوغا نمی‌باشد\n\nچو نتوان ساخت بی رویت بباید ساخت با خویت\nکه ما را از سر کویت سر دروا نمی‌باشد\n\nمرو هر سوی و هر جاگه که مسکینان نیند آگه\nنمی‌بیند کست ناگه که او شیدا نمی‌باشد\n\nجهانی در پیت مفتون به جای آب گریان خون\nعجب می‌دارم از هامون که چون دریا نمی‌باشد\n\nهمه شب می‌پزم سودا به بوی وعده فردا\nشب سودای سعدی را مگر فردا نمی‌باشد\n\nچرا بر خاک این منزل نگریم تا بگیرد گل\nولیکن با تو آهن دل دمم گیرا نمی‌باشد\n\n",
            "Source": "https://ganjoor.net/saadi/divan/ghazals/sh207/",
            "Title": "غزل ۲۰۷"
        },
        "9530": {
            "Audio": "https://i.ganjoor.net/a/9530.ogg",
            "Author": "سعدی",
            "Book": "غزلیات سعدی",
            "Poem": "مرا به عاقبت این شوخ سیمتن بکشد\nچو شمع سوخته روزی در انجمن بکشد\n\nبه لطف اگر بخرامد هزار دل ببرد\nبه قهر اگر بستیزد هزار تن بکشد\n\nاگر خود آب حیاتست در دهان و لبش\nمرا عجب نبود کان لب و دهن بکشد\n\nگر ایستاد حریفی اسیر عشق بماند\nو گر گریخت خیالش به تاختن بکشد\n\nمرا که قوت کاهی نه کی دهد زنهار\nبلای عشق که فرهاد کوهکن بکشد\n\nکسان عتاب کنندم که ترک عشق بگوی\nبه نقد اگر نکشد عشقم این سخن بکشد\n\nبه شرع عابد اوثان اگر بباید کشت\nمرا چه حاجت کشتن که خود وثن بکشد\n\nبه دوستی گله کردم ز چشم شوخش گفت\nعجب نباشد اگر مست تیغ زن بکشد\n\nبه یک نفس که برآمیخت یار با اغیار\nبسی نماند که غیرت وجود من بکشد\n\nبه خنده گفت که من شمع جمعم ای سعدی\nمرا از آن چه که پروانه خویشتن بکشد\n\n",
            "Source": "https://ganjoor.net/saadi/divan/ghazals/sh208/",
            "Title": "غزل ۲۰۸"
        },
        "9531": {
            "Audio": "https://i.ganjoor.net/a/9531.ogg",
            "Author": "سعدی",
            "Book": "غزلیات سعدی",
            "Poem": "تا کی ای دلبر دل من بار تنهایی کشد\nترسم از تنهایی احوالم به رسوایی کشد\n\nکی شکیبایی توان کردن چو عقل از دست رفت\nعاقلی باید که پای اندر شکیبایی کشد\n\nسروبالای منا گر چون گل آیی در چمن\nخاک پایت نرگس اندر چشم بینایی کشد\n\nروی تاجیکانه‌ات بنمای تا داغ حبش\nآسمان بر چهره ترکان یغمایی کشد\n\nشهد ریزی چون دهانت دم به شیرینی زند\nفتنه انگیزی چو زلفت سر به رعنایی کشد\n\nدل نماند بعد از این با کس که گر خود آهنست\nساحر چشمت به مغناطیس زیبایی کشد\n\nخود هنوزت پسته خندان عقیقین نقطه‌ایست\nباش تا گردش قضا پرگار مینایی کشد\n\nسعدیا دم درکش ار دیوانه خوانندت که عشق\nگر چه از صاحب دلی خیزد به شیدایی کشد\n\n",
            "Source": "https://ganjoor.net/saadi/divan/ghazals/sh209/",
            "Title": "غزل ۲۰۹"
        },
        "9532": {
            "Audio": "https://i.ganjoor.net/a/9532.ogg",
            "Author": "سعدی",
            "Book": "غزلیات سعدی",
            "Poem": "خواب خوش من ای پسر دستخوش خیال شد\nنقد امید عمر من در طلب وصال شد\n\nگر نشد اشتیاق او غالب صبر و عقل من\nاین به چه زیردست گشت آن به چه پایمال شد\n\nبر من اگر حرام شد وصل تو نیست بوالعجب\nبوالعجب آن که خون من بر تو چرا حلال شد\n\nپرتو آفتاب اگر بدر کند هلال را\nبدر وجود من چرا در نظرت هلال شد\n\nزیبد اگر طلب کند عزت ملک مصر دل\nآن که هزار یوسفش بنده جاه و مال شد\n\nطرفه مدار اگر ز دل نعره بیخودی زنم\nکآتش دل چو شعله زد صبر در او محال شد\n\nسعدی اگر نظر کند تا نه غلط گمان بری\nکاو نه به رسم دیگران بنده زلف و خال شد\n\n",
            "Source": "https://ganjoor.net/saadi/divan/ghazals/sh210/",
            "Title": "غزل ۲۱۰"
        },
        "9533": {
            "Audio": "https://i.ganjoor.net/a/9533.ogg",
            "Author": "سعدی",
            "Book": "غزلیات سعدی",
            "Poem": "امروز در فراق تو دیگر به شام شد\nای دیده پاس دار که خفتن حرام شد\n\nبیش احتمال سنگ جفا خوردنم نماند\nکز رقت اندرون ضعیفم چو جام شد\n\nافسوس خلق می‌شنوم در قفای خویش\nکاین پخته بین که در سر سودای خام شد\n\nتنها نه من به دانه خالت مقیدم\nاین دانه هر که دید گرفتار دام شد\n\nگفتم یکی به گوشه چشمت نظر کنم\nچشمم در او بماند و زیادت مقام شد\n\nای دل نگفتمت که عنان نظر بتاب\nاکنونت افکند که ز دستت لگام شد\n\nنامم به عاشقی شد و گویند توبه کن\nتوبت کنون چه فایده دارد که نام شد\n\nاز من به عشق روی تو می‌زاید این سخن\nطوطی شکر شکست که شیرین کلام شد\n\nابنای روزگار غلامان به زر خرند\nسعدی تو را به طوع و ارادت غلام شد\n\nآن مدعی که دست ندادی به بند کس\nاین بار در کمند تو افتاد و رام شد\n\nشرح غمت به وصف نخواهد شدن تمام\nجهدم به آخر آمد و دفتر تمام شد\n\n",
            "Source": "https://ganjoor.net/saadi/divan/ghazals/sh211/",
            "Title": "غزل ۲۱۱"
        },
        "9534": {
            "Audio": "https://i.ganjoor.net/a/9534.ogg",
            "Author": "سعدی",
            "Book": "غزلیات سعدی",
            "Poem": "هر که شیرینی فروشد مشتری بر وی بجوشد\nیا مگس را پر ببندد یا عسل را سر بپوشد\n\nهمچنان عاشق نباشد ور بود صادق نباشد\nهر که درمان می‌پذیرد یا نصیحت می‌نیوشد\n\nگر مطیع خدمتت را کفر فرمایی بگوید\nور حریف مجلست را زهر فرمایی بنوشد\n\nشمع پیشت روشنایی نزد آتش می‌نماید\nگل به دستت خوبرویی پیش یوسف می‌فروشد\n\nسود بازرگان دریا بی‌خطر ممکن نگردد\nهر که مقصودش تو باشی تا نفس دارد بکوشد\n\nبرگ چشمم می‌نخوشد در زمستان فراقت\nوین عجب کاندر زمستان برگ‌های تر بخوشد\n\nهر که معشوقی ندارد عمر ضایع می‌گذارد\nهمچنان ناپخته باشد هر که بر آتش نجوشد\n\nتا غمی پنهان نباشد رقتی پیدا نگردد\nهم گلی دیدست سعدی تا چو بلبل می‌خروشد\n\n",
            "Source": "https://ganjoor.net/saadi/divan/ghazals/sh212/",
            "Title": "غزل ۲۱۲"
        },
        "9535": {
            "Audio": "https://i.ganjoor.net/a/9535.ogg",
            "Author": "سعدی",
            "Book": "غزلیات سعدی",
            "Poem": "دوش بی روی تو آتش به سرم بر می‌شد\nو آبی از دیده می‌آمد که زمین تر می‌شد\n\nتا به افسوس به پایان نرود عمر عزیز\nهمه شب ذکر تو می‌رفت و مکرر می‌شد\n\nچون شب آمد همه را دیده بیارامد و من\nگفتی اندر بن مویم سر نشتر می‌شد\n\nآن نه می بود که دور از نظرت می‌خوردم\nخون دل بود که از دیده به ساغر می‌شد\n\nاز خیال تو به هر سو که نظر می‌کردم\nپیش چشمم در و دیوار مصور می‌شد\n\nچشم مجنون چو بخفتی همه لیلی دیدی\nمدعی بود اگرش خواب میسر می‌شد\n\nهوش می‌آمد و می‌رفت و نه دیدار تو را\nمی‌بدیدم نه خیالم ز برابر می‌شد\n\nگاه چون عود بر آتش دل تنگم می‌سوخت\nگاه چون مجمره‌ام دود به سر بر می‌شد\n\nگویی آن صبح کجا رفت که شب‌های دگر\nنفسی می‌زد و آفاق منور می‌شد\n\nسعدیا عقد ثریا مگر امشب بگسیخت\nور نه هر شب به گریبان افق بر می‌شد\n\n",
            "Source": "https://ganjoor.net/saadi/divan/ghazals/sh213/",
            "Title": "غزل ۲۱۳"
        },
        "9536": {
            "Audio": "https://i.ganjoor.net/a/9536.ogg",
            "Author": "سعدی",
            "Book": "غزلیات سعدی",
            "Poem": "سرمست ز کاشانه به گلزار برآمد\nغلغل ز گل و لاله به یک بار برآمد\n\nمرغان چمن نعره زنان دیدم و گویان\nزین غنچه که از طرف چمنزار برآمد\n\nآب از گل رخساره او عکس پذیرفت\nو آتش به سر غنچه گلنار برآمد\n\nسجاده نشینی که مرید غم او شد\nآوازه اش از خانه خمار برآمد\n\nزاهد چو کرامات بت عارض او دید\nاز چله میان بسته به زنار برآمد\n\nبر خاک چو من بی‌دل و دیوانه نشاندش\nاندر نظر هر که پری وار برآمد\n\nمن مفلس از آن روز شدم کز حرم غیب\nدیبای جمال تو به بازار برآمد\n\nکام دلم آن بود که جان بر تو فشانم\nآن کام میسر شد و این کار برآمد\n\nسعدی چمن آن روز به تاراج خزان داد\nکز باغ دلش بوی گل یار برآمد\n\n",
            "Source": "https://ganjoor.net/saadi/divan/ghazals/sh214/",
            "Title": "غزل ۲۱۴"
        },
        "9537": {
            "Audio": "https://i.ganjoor.net/a/9537.ogg",
            "Author": "سعدی",
            "Book": "غزلیات سعدی",
            "Poem": "ساعتی کز درم آن سرو روان بازآمد\nراست گویی به تن مرده روان بازآمد\n\nبخت پیروز که با ما به خصومت می‌بود\nبامداد از در من صلح کنان بازآمد\n\nپیر بودم ز جفای فلک و جور زمان\nباز پیرانه سرم عشق جوان بازآمد\n\nدوست بازآمد و دشمن به مصیبت بنشست\nباد نوروز علی رغم خزان بازآمد\n\nمژدگانی بده ای نفس که سختی بگذشت\nدل گرانی مکن ای جسم که جان بازآمد\n\nباور از بخت ندارم که به صلح از در من\nآن بت سنگ دل سخت کمان بازآمد\n\nتا تو بازآمدی ای مونس جان از در غیب\nهر که در سر هوسی داشت از آن بازآمد\n\nعشق روی تو حرامست مگر سعدی را\nکه به سودای تو از هر که جهان بازآمد\n\nدوستان عیب مگیرید و ملامت مکنید\nکاین حدیثیست که از وی نتوان بازآمد\n\n",
            "Source": "https://ganjoor.net/saadi/divan/ghazals/sh215/",
            "Title": "غزل ۲۱۵"
        },
        "9538": {
            "Audio": "https://i.ganjoor.net/a/9538.ogg",
            "Author": "سعدی",
            "Book": "غزلیات سعدی",
            "Poem": "روز برآمد بلند ای پسر هوشمند\nگرم ببود آفتاب خیمه به رویش ببند\n\nطفل گیا شیر خورد شاخ جوان گو ببال\nابر بهاری گریست طرف چمن گو بخند\n\nتا به تماشای باغ میل چرا می‌کند\nهر که به خیلش درست قامت سرو بلند\n\nعقل روا می‌نداشت گفتن اسرار عشق\nقوت بازوی شوق بیخ صبوری بکند\n\nدل که بیابان گرفت چشم ندارد به راه\nسر که صراحی کشید گوش ندارد به پند\n\nکشته شمشیر عشق حال نگوید که چون\nتشنه دیدار دوست راه نپرسد که چند\n\nهر که پسند آمدش چون تو یکی در نظر\nبس که بخواهد شنید سرزنش ناپسند\n\nدر نظر دشمنان نوش نباشد هنی\nوز قبل دوستان نیش نباشد گزند\n\nاین که سرش در کمند جان به دهانش رسید\nمی‌نکند التفات آن که به دستش کمند\n\nسعدی اگر عاقلی عشق طریق تو نیست\nبا کف زورآزمای پنجه نشاید فکند\n\n",
            "Source": "https://ganjoor.net/saadi/divan/ghazals/sh216/",
            "Title": "غزل ۲۱۶"
        },
        "9539": {
            "Audio": "https://i.ganjoor.net/a/9539.ogg",
            "Author": "سعدی",
            "Book": "غزلیات سعدی",
            "Poem": "آن را که غمی چون غم من نیست چه داند\nکز شوق توام دیده چه شب می‌گذراند\n\nوقت است اگر از پای درآیم که همه عمر\nباری نکشیدم که به هجران تو ماند\n\nسوز دل یعقوب ستمدیده ز من پرس\nکاندوه دل سوختگان سوخته داند\n\nدیوانه گرش پند دهی کار نبندد\nور بند نهی سلسله در هم گسلاند\n\nما بی تو به دل برنزدیم آب صبوری\nدر آتش سوزنده صبوری که تواند\n\nهر گه که بسوزد جگرم دیده بگرید\nوین گریه نه آبیست که آتش بنشاند\n\nسلطان خیالت شبی آرام نگیرد\nتا بر سر صبر من مسکین ندواند\n\nشیرین ننماید به دهانش شکر وصل\nآن را که فلک زهر جدایی نچشاند\n\nگر بار دگر دامن کامی به کف آرم\nتا زنده‌ام از چنگ منش کس نرهاند\n\nترسم که نمانم من از این رنج دریغا\nکاندر دل من حسرت روی تو بماند\n\nقاصد رود از پارس به کشتی به خراسان\nگر چشم من اندر عقبش سیل براند\n\nفریاد که گر جور فراق تو نویسم\nفریاد برآید ز دل هر که بخواند\n\nشرح غم هجران تو هم با تو توان گفت\nپیداست که قاصد چه به سمع تو رساند\n\nزنهار که خون می‌چکد از گفته سعدی\nهرک این همه نشتر بخورد خون بچکاند\n\n",
            "Source": "https://ganjoor.net/saadi/divan/ghazals/sh217/",
            "Title": "غزل ۲۱۷"
        },
        "9540": {
            "Audio": "https://i.ganjoor.net/a/9540.ogg",
            "Author": "سعدی",
            "Book": "غزلیات سعدی",
            "Poem": "آن سرو که گویند به بالای تو ماند\nهرگز قدمی پیش تو رفتن نتواند\n\nدنبال تو بودن گنه از جانب ما نیست\nبا غمزه بگو تا دل مردم نستاند\n\nزنهار که چون می‌گذری بر سر مجروح\nوز وی خبرت نیست که چون می‌گذراند\n\nبخت آن نکند با من سرگشته که یک روز\nهمخانه من باشی و همسایه نداند\n\nهر کاو سر پیوند تو دارد به حقیقت\nدست از همه چیز و همه کس درگسلاند\n\nامروز چه دانی تو که در آتش و آبم\nچون خاک شوم باد به گوشت برساند\n\nآنان که ندانند پریشانی مشتاق\nگویند که نالیدن بلبل به چه ماند\n\nگل را همه کس دست گرفتند و نخوانند\nبلبل نتوانست که فریاد نخواند\n\nهر ساعتی این فتنه نوخاسته از جای\nبرخیزد و خلقی متحیر بنشاند\n\nدر حسرت آنم که سر و مال به یک بار\nدر دامنش افشانم و دامن نفشاند\n\nسعدی تو در این بند بمیری و نداند\nفریاد بکن یا بکشد یا برهاند\n\n",
            "Source": "https://ganjoor.net/saadi/divan/ghazals/sh218/",
            "Title": "غزل ۲۱۸"
        },
        "9541": {
            "Audio": "https://i.ganjoor.net/a/9541.ogg",
            "Author": "سعدی",
            "Book": "غزلیات سعدی",
            "Poem": "کسی که روی تو دیده‌ست حال من داند\nکه هر که دل به تو پرداخت صبر نتواند\n\nمگر تو روی بپوشی و گر نه ممکن نیست\nکه آدمی که تو بیند نظر بپوشاند\n\nهر آفریده که چشمش بر آن جمال افتاد\nدلش ببخشد و بر جانت آفرین خواند\n\nاگر به دست کند باغبان چنین سروی\nچه جای چشمه که بر چشم‌هات بنشاند\n\nچه روزها به شب آورد جان منتظرم\nبه بوی آن که شبی با تو روز گرداند\n\nبه چند حیله شبی در فراق روز کنم\nو گر نبینمت آن روز هم به شب ماند\n\nجفا و سلطنتت می‌رسد ولی مپسند\nکه گر سوار براند پیاده درماند\n\nبه دست رحمتم از خاک آستان بردار\nکه گر بیفکنیم کس به هیچ نستاند\n\nچه حاجت است به شمشیر قتل عاشق را\nحدیث دوست بگویش که جان برافشاند\n\nپیام اهل دل است این خبر که سعدی داد\nنه هر که گوش کند معنی سخن داند\n\n",
            "Source": "https://ganjoor.net/saadi/divan/ghazals/sh219/",
            "Title": "غزل ۲۱۹"
        },
        "9542": {
            "Audio": "https://i.ganjoor.net/a/9542.ogg",
            "Author": "سعدی",
            "Book": "غزلیات سعدی",
            "Poem": "دلم خیال تو را رهنمای می‌داند\nجز این طریق ندانم خدای می‌داند\n\nز درد روبه عشقت چو شیر می‌نالم\nاگر چه همچو سگم هرزه لای می‌داند\n\nز فرقت تو نمی‌دانم ایچ لذت عمر\nبه چشم‌های کش دلربای می‌داند\n\nبسی بگشت و غمت در دلم مقام گرفت\nکجا رود که هم آن جای جای می‌داند\n\nبه حال سعدی بیچاره قهقهه چه زنی\nکه چاره در غم تو های های می‌داند\n\n",
            "Source": "https://ganjoor.net/saadi/divan/ghazals/sh220/",
            "Title": "غزل ۲۲۰"
        },
        "9543": {
            "Audio": "https://i.ganjoor.net/a/9543.ogg",
            "Author": "سعدی",
            "Book": "غزلیات سعدی",
            "Poem": "مجلس ما دگر امروز به بستان ماند\nعیش خلوت به تماشای گلستان ماند\n\nمی حلالست کسی را که بود خانه بهشت\nخاصه از دست حریفی که به رضوان ماند\n\nخط سبز و لب لعلت به چه ماننده کنی\nمن بگویم به لب چشمه حیوان ماند\n\nتا سر زلف پریشان تو محبوب منست\nروزگارم به سر زلف پریشان ماند\n\nچه کند کشته عشقت که نگوید غم دل\nتو مپندار که خون ریزی و پنهان ماند\n\nهر که چون موم به خورشید رخت نرم نشد\nزینهار از دل سختش که به سندان ماند\n\nنادر افتد که یکی دل به وصالت ندهد\nیا کسی در بلد کفر مسلمان ماند\n\nتو که چون برق بخندی چه غمت دارد از آنک\nمن چنان زار بگریم که به باران ماند\n\nطعنه بر حیرت سعدی نه به انصاف زدی\nکس چنین روی نبیند که نه حیران ماند\n\nهر که با صورت و بالای تواش انسی نیست\nحیوانیست که بالاش به انسان ماند\n\n",
            "Source": "https://ganjoor.net/saadi/divan/ghazals/sh221/",
            "Title": "غزل ۲۲۱"
        },
        "9544": {
            "Audio": "https://i.ganjoor.net/a/9544.ogg",
            "Author": "سعدی",
            "Book": "غزلیات سعدی",
            "Poem": "حسن تو دایم بدین قرار نماند\nمست تو جاوید در خمار نماند\n\nای گل خندان نوشکفته نگه دار\nخاطر بلبل که نوبهار نماند\n\nحسن دلاویز پنجه‌ایست نگارین\nتا به قیامت بر او نگار نماند\n\nعاقبت از ما غبار ماند زنهار\nتا ز تو بر خاطری غبار نماند\n\nپار گذشت آن چه دیدی از غم و شادی\nبگذرد امسال و همچو پار نماند\n\nهم بدهد دور روزگار مرادت\nور ندهد دور روزگار نماند\n\nسعدی شوریده بی‌قرار چرایی\nدر پی چیزی که برقرار نماند\n\nشیوه عشق اختیار اهل ادب نیست\nبل چو قضا آید اختیار نماند\n\n",
            "Source": "https://ganjoor.net/saadi/divan/ghazals/sh222/",
            "Title": "غزل ۲۲۲"
        },
        "9545": {
            "Audio": "https://i.ganjoor.net/a/9545.ogg",
            "Author": "سعدی",
            "Book": "غزلیات سعدی",
            "Poem": "عیب جویانم حکایت پیش جانان گفته‌اند\nمن خود این پیدا همی‌گویم که پنهان گفته‌اند\n\nپیش از این گویند کز عشقت پریشانست حال\nگر بگفتندی که مجموعم پریشان گفته‌اند\n\nپرده بر عیبم نپوشیدند و دامن بر گناه\nجرم درویشی چه باشد تا به سلطان گفته‌اند\n\nتا چه مرغم کم حکایت پیش عنقا کرده‌اند\nیا چه مورم کم سخن نزد سلیمان گفته‌اند\n\nدشمنی کردند با من لیکن از روی قیاس\nدوستی باشد که دردم پیش درمان گفته‌اند\n\nذکر سودای زلیخا پیش یوسف کرده‌اند\nحال سرگردانی آدم به رضوان گفته‌اند\n\nداغ پنهانم نمی‌بینند و مهر سر به مهر\nآن چه بر اجزای ظاهر دیده‌اند آن گفته‌اند\n\nور نگفتندی چه حاجت کآب چشم و رنگ روی\nماجرای عشق از اول تا به پایان گفته‌اند\n\nپیش از این گویند سعدی دوست می‌دارد تو را\nپیش از آنت دوست می‌دارم که ایشان گفته‌اند\n\nعاشقان دارند کار و عارفان دانند حال\nاین سخن در دل فرود آید که از جان گفته‌اند\n\n",
            "Source": "https://ganjoor.net/saadi/divan/ghazals/sh223/",
            "Title": "غزل ۲۲۳"
        },
        "9546": {
            "Audio": "https://i.ganjoor.net/a/9546.ogg",
            "Author": "سعدی",
            "Book": "غزلیات سعدی",
            "Poem": "گلبنان پیرایه بر خود کرده‌اند\nبلبلان را در سماع آورده‌اند\n\nساقیان لاابالی در طواف\nهوش میخواران مجلس برده‌اند\n\nجرعه‌ای خوردیم و کار از دست رفت\nتا چه بی هوشانه در می کرده‌اند\n\nما به یک شربت چنین بیخود شدیم\nدیگران چندین قدح چون خورده‌اند\n\nآتش اندر پختگان افتاد و سوخت\nخام طبعان همچنان افسرده‌اند\n\nخیمه بیرون بر که فراشان باد\nفرش دیبا در چمن گسترده‌اند\n\nزندگانی چیست مردن پیش دوست\nکاین گروه زندگان دل مرده‌اند\n\nتا جهان بودست جماشان گل\nاز سلحداران خار آزرده‌اند\n\nعاشقان را کشته می‌بینند خلق\nبشنو از سعدی که جان پرورده‌اند\n\n",
            "Source": "https://ganjoor.net/saadi/divan/ghazals/sh224/",
            "Title": "غزل ۲۲۴"
        },
        "9547": {
            "Audio": "https://i.ganjoor.net/a/9547.ogg",
            "Author": "سعدی",
            "Book": "غزلیات سعدی",
            "Poem": "اینان مگر ز رحمت محض آفریده‌اند\nکآرام جان و انس دل و نور دیده‌اند\n\nلطف آیتی‌ست در حق اینان و کبر و ناز\nپیراهنی که بر قد ایشان بریده‌اند\n\nآید هنوزشان ز لب لعل بوی شیر\nشیرین لبان نه شیر که شکر مزیده‌اند\n\nپندارم آهوان تتارند مشک ریز\nلیکن به زیر سایهٔ طوبی چریده‌اند\n\nرضوان مگر سراچهٔ فردوس برگشاد\nکاین حوریان به ساحت دنیا خزیده‌اند\n\nآب حیات در لب اینان به ظن من\nکز لوله‌های چشمهٔ کوثر مکیده‌اند\n\nدست گدا به سیب زنخدان این گروه\nنادر رسد که میوهٔ اول رسیده‌اند\n\nگل برچنند روز به روز از درخت گل\nزین گلبنان هنوز مگر گل نچیده‌اند\n\nعذر است هندوی بت سنگین پرست را\nبیچارگان مگر بت سیمین ندیده‌اند\n\nاین لطف بین که با گل آدم سرشته‌اند\nوین روح بین که در تن آدم دمیده‌اند\n\nآن نقطه‌های خال چه شاهد نشانده‌اند\nوین خط‌های سبز چه موزون کشیده‌اند\n\nبر استوای قامتشان گویی ابروان\nبالای سرو راست هلالی خمیده‌اند\n\nبا قامت بلند صنوبرخرامشان\nسرو بلند و کاج به شوخی چمیده‌اند\n\nسحر است چشم و زلف و بناگوششان دریغ\nکاین مؤمنان به سحر چنین بگرویده‌اند\n\nز ایشان توان به خون جگر یافتن مراد\nکز کودکی به خون جگر پروریده‌اند\n\nدامن کشان حسن دلاویز را چه غم\nکآشفتگان عشق گریبان دریده‌اند\n\nدر باغ حسن خوشتر از اینان درخت نیست\nمرغان دل بدین هوس از بر پریده‌اند\n\nبا چابکان دلبر و شوخان دلفریب\nبسیار درفتاده و اندک رهیده‌اند\n\nهرگز جماعتی که شنیدند سر عشق\nنشنیده‌ام که باز نصیحت شنیده‌اند\n\nزنهار اگر به دانه خالی نظر کنی\nساکن که دام زلف بر آن گستریده‌اند\n\nگر شاهدان نه دنیی و دین می‌برند و عقل\nپس زاهدان برای چه خلوت گزیده‌اند\n\nنادر گرفت دامن سودای وصلشان\nدستی که عاقبت نه به دندان گزیده‌اند\n\nبر خاک ره نشستن سعدی عجب مدار\nمردان چه جای خاک که بر خون طپیده‌اند\n\n",
            "Source": "https://ganjoor.net/saadi/divan/ghazals/sh225/",
            "Title": "غزل ۲۲۵"
        },
        "9548": {
            "Audio": null,
            "Author": "سعدی",
            "Book": "غزلیات سعدی",
            "Poem": "درخت غنچه برآورد و بلبلان مستند\nجهان جوان شد و یاران به عیش بنشستند\n\nحریف مجلس ما خود همیشه دل می‌برد\nعلی الخصوص که پیرایه‌ای بر او بستند\n\nکسان که در رمضان چنگ می‌شکستندی\nنسیم گل بشنیدند و توبه بشکستند\n\nبساط سبزه لگدکوب شد به پای نشاط\nز بس که عارف و عامی به رقص برجستند\n\nدو دوست قدر شناسند عهد صحبت را\nکه مدتی ببریدند و بازپیوستند\n\nبه در نمی‌رود از خانگه یکی هشیار\nکه پیش شحنه بگوید که صوفیان مستند\n\nیکی درخت گل اندر فضای خلوت ماست\nکه سروهای چمن پیش قامتش پستند\n\nاگر جهان همه دشمن شود به دولت دوست\nخبر ندارم از ایشان که در جهان هستند\n\nمثال راکب دریاست حال کشته عشق\nبه ترک بار بگفتند و خویشتن رستند\n\nبه سرو گفت کسی میوه‌ای نمی‌آری\nجواب داد که آزادگان تهی دستند\n\nبه راه عقل برفتند سعدیا بسیار\nکه ره به عالم دیوانگان ندانستند\n\n",
            "Source": "https://ganjoor.net/saadi/divan/ghazals/sh226/",
            "Title": "غزل ۲۲۶"
        },
        "9549": {
            "Audio": "https://i.ganjoor.net/a/9549.ogg",
            "Author": "سعدی",
            "Book": "غزلیات سعدی",
            "Poem": "آخر ای سنگدل سیم زنخدان تا چند\nتو ز ما فارغ و ما از تو پریشان تا چند\n\nخار در پای گل از دور به حسرت دیدن\nتشنه بازآمدن از چشمه حیوان تا چند\n\nگوش در گفتن شیرین تو واله تا کی\nچشم در منظر مطبوع تو حیران تا چند\n\nبیم آنست دمادم که برآرم فریاد\nصبر پیدا و جگر خوردن پنهان تا چند\n\nتو سر ناز برآری ز گریبان هر روز\nما ز جورت سر فکرت به گریبان تا چند\n\nرنگ دستت نه به حناست که خون دل ماست\nخوردن خون دل خلق به دستان تا چند\n\nسعدی از دست تو از پای درآید روزی\nطاقت بار ستم تا کی و هجران تا چند\n\n",
            "Source": "https://ganjoor.net/saadi/divan/ghazals/sh227/",
            "Title": "غزل ۲۲۷"
        },
        "9550": {
            "Audio": "https://i.ganjoor.net/a/9550.ogg",
            "Author": "سعدی",
            "Book": "غزلیات سعدی",
            "Poem": "کاروان می‌رود و بار سفر می‌بندند\nتا دگربار که بیند که به ما پیوندند\n\nخیلتاشان جفاکار و محبان ملول\nخیمه را همچو دل از صحبت ما برکندند\n\nآن همه عشوه که در پیش نهادند و غرور\nعاقبت روز جدایی پس پشت افکندند\n\nطمع از دوست نه این بود و توقع نه چنین\nمکن ای دوست که از دوست جفا نپسندند\n\nما همانیم که بودیم و محبت باقیست\nترک صحبت نکند دل که به مهر آکندند\n\nعیب شیرین دهنان نیست که خون می‌ریزند\nجرم صاحب نظرانست که دل می‌بندند\n\nمرض عشق نه دردیست که می‌شاید گفت\nبا طبیبان که در این باب نه دانشمندند\n\nساربان رخت منه بر شتر و بار مبند\nکه در این مرحله بیچاره اسیری چندند\n\nطبع خرسند نمی‌باشد و بس می‌نکند\nمهر آنان که به نادیدن ما خرسندند\n\nمجلس یاران بی ناله سعدی خوش نیست\nشمع می‌گرید و نظارگیان می‌خندند\n\n",
            "Source": "https://ganjoor.net/saadi/divan/ghazals/sh228/",
            "Title": "غزل ۲۲۸"
        },
        "9551": {
            "Audio": "https://i.ganjoor.net/a/9551.ogg",
            "Author": "سعدی",
            "Book": "غزلیات سعدی",
            "Poem": "پیش رویت دگران صورت بر دیوارند\nنه چنین صورت و معنی که تو داری دارند\n\nتا گل روی تو دیدم همه گل‌ها خارند\nتا تو را یار گرفتم همه خلق اغیارند\n\nآن که گویند به عمری شب قدری باشد\nمگر آنست که با دوست به پایان آرند\n\nدامن دولت جاوید و گریبان امید\nحیف باشد که بگیرند و دگر بگذارند\n\nنه من از دست نگارین تو مجروحم و بس\nکه به شمشیر غمت کشته چو من بسیارند\n\nعجب از چشم تو دارم که شبانش تا روز\nخواب می‌گیرد و شهری ز غمت بیدارند\n\nبوالعجب واقعه‌ای باشد و مشکل دردی\nکه نه پوشیده توان داشت نه گفتن یارند\n\nیعلم الله که خیالی ز تنم بیش نماند\nبلکه آن نیز خیالیست که می‌پندارند\n\nسعدی اندازه ندارد که چه شیرین سخنی\nباغ طبعت همه مرغان شکرگفتارند\n\nتا به بستان ضمیرت گل معنی بشکفت\nبلبلان از تو فرومانده چو بوتیمارند\n\n",
            "Source": "https://ganjoor.net/saadi/divan/ghazals/sh229/",
            "Title": "غزل ۲۲۹"
        },
        "9552": {
            "Audio": "https://i.ganjoor.net/a/9552.ogg",
            "Author": "سعدی",
            "Book": "غزلیات سعدی",
            "Poem": "شاید این طلعت میمون که به فالش دارند\nدر دل اندیشه و در دیده خیالش دارند\n\nکه در آفاق چنین روی دگر نتوان دید\nیا مگر آینه در پیش جمالش دارند\n\nعجب از دام غمش گر بجهد مرغ دلی\nاین همه میل که با دانه خالش دارند\n\nنازنینی که سر اندر قدمش باید باخت\nنه حریفی که توقع به وصالش دارند\n\nغالب آنست که مرغی چو به دامی افتاد\nتا به جایی نرود بی پر و بالش دارند\n\nعشق لیلی نه به اندازه هر مجنونیست\nمگر آنان که سر ناز و دلالش دارند\n\nدوستی با تو حرامست که چشمان کشت\nخون عشاق بریزند و حلالش دارند\n\nخرما دور وصالی و خوشا درد دلی\nکه به معشوق توان گفت و مجالش دارند\n\nحال سعدی تو ندانی که تو را دردی نیست\nدردمندان خبر از صورت حالش دارند\n\n",
            "Source": "https://ganjoor.net/saadi/divan/ghazals/sh230/",
            "Title": "غزل ۲۳۰"
        },
        "9553": {
            "Audio": "https://i.ganjoor.net/a/9553.ogg",
            "Author": "سعدی",
            "Book": "غزلیات سعدی",
            "Poem": "تو آن نه‌ای که دل از صحبت تو برگیرند\nو گر ملول شوی صاحبی دگر گیرند\n\nو گر به خشم برانی طریق رفتن نیست\nکجا روند که یار از تو خوبتر گیرند\n\nبه تیغ اگر بزنی بی‌دریغ و برگردی\nچو روی باز کنی دوستی ز سر گیرند\n\nهلاک نفس به نزدیک طالبان مراد\nاگر چه کار بزرگست مختصر گیرند\n\nروا بود همه خوبان آفرینش را\nکه پیش صاحب ما دست بر کمر گیرند\n\nقمر مقابله با روی او نیارد کرد\nو گر کند همه کس عیب بر قمر گیرند\n\nبه چند سال نشاید گرفت ملکی را\nکه خسروان ملاحت به یک نظر گیرند\n\nخدنگ غمزه خوبان خطا نمی‌افتد\nاگر چه طایفه‌ای زهد را سپر گیرند\n\nکم از مطالعه‌ای بوستان سلطان را\nچو باغبان نگذارد کز او ثمر گیرند\n\nوصال کعبه میسر نمی‌شود سعدی\nمگر که راه بیابان پرخطر گیرند\n\n",
            "Source": "https://ganjoor.net/saadi/divan/ghazals/sh231/",
            "Title": "غزل ۲۳۱"
        },
        "9554": {
            "Audio": "https://i.ganjoor.net/a/9554.ogg",
            "Author": "سعدی",
            "Book": "غزلیات سعدی",
            "Poem": "دو چشم مست تو کز خواب صبح برخیزند\nهزار فتنه به هر گوشه‌ای برانگیزند\n\nچگونه انس نگیرند با تو آدمیان\nکه از لطافت خوی تو وحش نگریزند\n\nچنان که در رخ خوبان حلال نیست نظر\nحلال نیست که از تو نظر بپرهیزند\n\nغلام آن سر و پایم که از لطافت و حسن\nبه سر سزاست که پیشش به پای برخیزند\n\nتو قدر خویش ندانی ز دردمندان پرس\nکز اشتیاق جمالت چه اشک می‌ریزند\n\nقرار عقل برفت و مجال صبر نماند\nکه چشم و زلف تو از حد برون دلاویزند\n\nمرا مگوی نصیحت که پارسایی و عشق\nدو خصلتند که با یک دگر نیامیزند\n\nرضا به حکم قضا اختیار کن سعدی\nکه شرط نیست که با زورمند بستیزند\n\n",
            "Source": "https://ganjoor.net/saadi/divan/ghazals/sh232/",
            "Title": "غزل ۲۳۲"
        },
        "9555": {
            "Audio": "https://i.ganjoor.net/a/9555.ogg",
            "Author": "سعدی",
            "Book": "غزلیات سعدی",
            "Poem": "روندگان مقیم از بلا نپرهیزند\nگرفتگان ارادت به جور نگریزند\n\nامیدواران دست طلب ز دامن دوست\nاگر فروگسلانند در که آویزند\n\nمگر تو روی بپوشی و گر نه ممکن نیست\nکه اهل معرفت از تو نظر بپرهیزند\n\nنشان من به سر کوی می‌فروشان ده\nمن از کجا و کسانی که اهل پرهیزند\n\nبگیر جامه صوفی بیار جام شراب\nکه نیک نامی و مستی به هم نیامیزند\n\nرضای دوست به دست آر و دیگران بگذار\nهزار فتنه چه غم باشد ار برانگیزند\n\nمرا که با تو که مقصودی آشتی افتاد\nرواست گر همه عالم به جنگ برخیزند\n\nبه خونبهای منت کس مطالبت نکند\nحلال باشد خونی که دوستان ریزند\n\nطریق ما سر عجزست و آستان رضا\nکه از تو صبر نباشد که با تو بستیزند\n\n",
            "Source": "https://ganjoor.net/saadi/divan/ghazals/sh233/",
            "Title": "غزل ۲۳۳"
        },
        "9556": {
            "Audio": "https://i.ganjoor.net/a/9556.ogg",
            "Author": "سعدی",
            "Book": "غزلیات سعدی",
            "Poem": "آفتاب از کوه سر بر می‌زند\nماهروی انگشت بر در می‌زند\n\nآن کمان ابرو که تیر غمزه‌اش\nهر زمانی صید دیگر می‌زند\n\nدست و ساعد می‌کشد درویش را\nتا نپنداری که خنجر می‌زند\n\nیاسمین بویی که سرو قامتش\nطعنه بر بالای عرعر می‌زند\n\nروی و چشمی دارم اندر مهر او\nکاین گهر می‌ریزد آن زر می‌زند\n\nعشق را پیشانیی باید چو میخ\nتا حبیبش سنگ بر سر می‌زند\n\nانگبین رویان نترسند از مگس\nنوش می‌گیرند و نشتر می‌زند\n\nدر به روی دوست بستن شرط نیست\nور ببندی سر به در بر می‌زند\n\nسعدیا دیگر قلم پولاد دار\nکاین سخن آتش به نی در می‌زند\n\n",
            "Source": "https://ganjoor.net/saadi/divan/ghazals/sh234/",
            "Title": "غزل ۲۳۴"
        },
        "9557": {
            "Audio": "https://i.ganjoor.net/a/9557.ogg",
            "Author": "سعدی",
            "Book": "غزلیات سعدی",
            "Poem": "بلبلی بی‌دل نوایی می‌زند\nبادپیمایی هوایی می‌زند\n\nکس نمی‌بینم ز بیرون سرای\nو اندرونم مرحبایی می‌زند\n\nآتشی دارم که می‌سوزد وجود\nچون بر او باد صبایی می‌زند\n\nگر چه دریا را نمی‌بیند کنار\nغرقه حالی دست و پایی می‌زند\n\nفتنه‌ای بر بام باشد تا یکی\nسر به دیوار سرایی می‌زند\n\nآشنایان را جراحت مرهمست\nزان که شمشیر آشنایی می‌زند\n\nحیف باشد دست او در خون من\nپادشاهی با گدایی می‌زند\n\nبنده‌ام گر بی گناهی می‌کشد\nراضیم گر بی خطایی می‌زند\n\nشکر نعمت می‌کنم گر خلعتی\nمی‌فرستد یا قفایی می‌زند\n\nناپسندیده‌ست پیش اهل رای\nهر که بعد از عشق رایی می‌زند\n\nمحتسب گو چنگ میخواران بسوز\nمطرب ما خوش به تایی می‌زند\n\nدود از آتش می‌رود خون از قتیل\nسعدی این دم هم ز جایی می‌زند\n\n",
            "Source": "https://ganjoor.net/saadi/divan/ghazals/sh235/",
            "Title": "غزل ۲۳۵"
        },
        "9558": {
            "Audio": "https://i.ganjoor.net/a/9558.ogg",
            "Author": "سعدی",
            "Book": "غزلیات سعدی",
            "Poem": "توانگران که به جنب سرای درویشند\nمروت است که هر وقت از او بیندیشند\n\nتو ای توانگر حسن از غنای درویشان\nخبر نداری اگر خسته‌اند و گر ریشند\n\nتو را چه غم که یکی در غمت به جان آید\nکه دوستان تو چندان که می‌کشی بیشند\n\nمرا به علت بیگانگی ز خویش مران\nکه دوستان وفادار بهتر از خویشند\n\nغلام همت رندان و پاکبازانم\nکه از محبت با دوست دشمن خویشند\n\nهرآینه لب شیرین جواب تلخ دهد\nچنان که صاحب نوشند ضارب نیشند\n\nتو عاشقان مسلم ندیده‌ای سعدی\nکه تیغ بر سر و سر بنده وار در پیشند\n\nنه چون منند و تو مسکین حریص کوته دست\nکه ترک هر دو جهان گفته‌اند و درویشند\n\n",
            "Source": "https://ganjoor.net/saadi/divan/ghazals/sh236/",
            "Title": "غزل ۲۳۶"
        },
        "9559": {
            "Audio": "https://i.ganjoor.net/a/9559.ogg",
            "Author": "سعدی",
            "Book": "غزلیات سعدی",
            "Poem": "یار باید که هر چه یار کند\nبر مراد خود اختیار کند\n\nزینهار از کسی که در غم دوست\nپیش بیگانه زینهار کند\n\nبار یاران بکش که دامن گل\nآن برد کاحتمال خار کند\n\nخانه عشق در خراباتست\nنیکنامی در او چه کار کند\n\nشهربند هوای نفس مباش\nسگ شهر استخوان شکار کند\n\nهر شبی یار شاهدی بودن\nروز هشیاریت خمار کند\n\nقاضی شهر عاشقان باید\nکه به یک شاهد اختصار کند\n\nسر سعدی سرای سلطانست\nنادر آن جا کسی گذار کند\n\n",
            "Source": "https://ganjoor.net/saadi/divan/ghazals/sh237/",
            "Title": "غزل ۲۳۷"
        },
        "9560": {
            "Audio": "https://i.ganjoor.net/a/9560.ogg",
            "Author": "سعدی",
            "Book": "غزلیات سعدی",
            "Poem": "بخرام بالله تا صبا بیخ صنوبر برکند\nبرقع برافکن تا بهشت از حور زیور برکند\n\nزان روی و خال دلستان برکش نقاب پرنیان\nتا پیش رویت آسمان آن خال اختر برکند\n\nخلقی چو من بر روی تو آشفته همچون موی تو\nپای آن نهد در کوی تو کاول دل از سر برکند\n\nزان عارض فرخنده خو نه رنگ دارد گل نه بو\nانگشت غیرت را بگو تا چشم عبهر برکند\n\nما خار غم در پای جان در کویت ای گلرخ روان\nوان گه که را پروای آن کز پای نشتر برکند\n\nماه است رویت یا ملک قند است لعلت یا نمک\nبنمای پیکر تا فلک مهر از دوپیکر برکند\n\nباری به ناز و دلبری گر سوی صحرا بگذری\nواله شود کبک دری طاووس شهپر برکند\n\nسعدی چو شد هندوی تو هل تا پرستد روی تو\nکاو خیمه زد پهلوی تو فردای محشر برکند\n\n",
            "Source": "https://ganjoor.net/saadi/divan/ghazals/sh238/",
            "Title": "غزل ۲۳۸"
        },
        "9561": {
            "Audio": "https://i.ganjoor.net/a/9561.ogg",
            "Author": "سعدی",
            "Book": "غزلیات سعدی",
            "Poem": "کسی که روی تو بیند نگه به کس نکند\nز عشق سیر نباشد ز عیش بس نکند\n\nدر این روش که تویی پیش هر که بازآیی\nگرش به تیغ زنی روی بازپس نکند\n\nچنان به پای تو در مردن آرزومندم\nکه زندگانی خویشم چنان هوس نکند\n\nبه مدتی نفسی یاد دوستی نکنی\nکه یاد تو نتواند که یک نفس نکند\n\nندانمت که اجازت نوشت و فتوی داد\nکه خون خلق بریزی مکن که کس نکند\n\nاگر نصیب نبخشی نظر دریغ مدار\nشکرفروش چنین ظلم بر مگس نکند\n\nبنال سعدی اگر عشق دوستان داری\nکه هیچ بلبل از این ناله در قفس نکند\n\n",
            "Source": "https://ganjoor.net/saadi/divan/ghazals/sh239/",
            "Title": "غزل ۲۳۹"
        },
        "9562": {
            "Audio": "https://i.ganjoor.net/a/9562.ogg",
            "Author": "سعدی",
            "Book": "غزلیات سعدی",
            "Poem": "چه کند بنده که بر جور تحمل نکند\nدل اگر تنگ شود مهر تبدل نکند\n\nدل و دین در سر کارت شد و بسیاری نیست\nسر و جان خواه که دیوانه تأمل نکند\n\nسحر گویند حرامست در این عهد ولیک\nچشمت آن کرد که هاروت به بابل نکند\n\nغرقه در بحر عمیق تو چنان بی‌خبرم\nکه مبادا که چه دریام (؟) به ساحل نکند\n\nبه گلستان نروم تا تو در آغوش منی\nبلبل ار روی تو بیند طلب گل نکند\n\nهر که با دوست چو سعدی نفسی خوش دریافت\nچیز و کس در نظرش باز تخیل نکند\n\n",
            "Source": "https://ganjoor.net/saadi/divan/ghazals/sh240/",
            "Title": "غزل ۲۴۰"
        },
        "9563": {
            "Audio": "https://i.ganjoor.net/a/9563.ogg",
            "Author": "سعدی",
            "Book": "غزلیات سعدی",
            "Poem": "میل بین کان سروبالا می‌کند\nسرو بین کاهنگ صحرا می‌کند\n\nمیل از این خوشتر نداند کرد سرو\nناخوش آن میلست کز ما می‌کند\n\nحاجت صحرا نبود آیینه هست\nگر نگارستان تماشا می‌کند\n\nغافلست از صورت زیبای او\nآن که صورت‌های دیبا می‌کند\n\nمن هم اول روز دانستم که عشق\nخون مباح و خانه یغما می‌کند\n\nصبر هم سودی ندارد کآب چشم\nراز پنهان آشکارا می‌کند\n\nگر مراد ما نباشد گو مباش\nچون مراد اوست هل تا می‌کند\n\nیار زیبا گر بریزد خون یار\nزشت نتوان گفت زیبا می‌کند\n\nسعدیا بعد از تحمل چاره نیست\nهر ستم کان دوست با ما می‌کند\n\nتا مگس را جان شیرین در تنست\nگرد آن گردد که حلوا می‌کند\n\n",
            "Source": "https://ganjoor.net/saadi/divan/ghazals/sh241/",
            "Title": "غزل ۲۴۱"
        },
        "9564": {
            "Audio": "https://i.ganjoor.net/a/9564.ogg",
            "Author": "سعدی",
            "Book": "غزلیات سعدی",
            "Poem": "سرو بلند بین که چه رفتار می‌کند\nوآن ماه محتشم که چه گفتار می‌کند\n\nآن چشم مست بین که به شوخی و دلبری\nقصد هلاک مردم هشیار می‌کند\n\nدیوانه می‌کند دل صاحب تمیز را\nهر گه که التفات پری وار می‌کند\n\nما روی کرده از همه عالم به روی او\nوآن سست عهد روی به دیوار می‌کند\n\nعاقل خبر ندارد از اندوه عاشقان\nخفته‌ست و عیب مردم بیدار می‌کند\n\nمن طاقت شکیب ندارم ز روی خوب\nصوفی به عجز خویشتن اقرار می‌کند\n\nبیچاره از مطالعه روی نیکوان\nصد بار توبه کرد و دگربار می‌کند\n\nسعدی نگفتمت که خم زلف شاهدان\nدربند او مشو که گرفتار می‌کند\n\n",
            "Source": "https://ganjoor.net/saadi/divan/ghazals/sh242/",
            "Title": "غزل ۲۴۲"
        },
        "9565": {
            "Audio": "https://i.ganjoor.net/a/9565.ogg",
            "Author": "سعدی",
            "Book": "غزلیات سعدی",
            "Poem": "زلف او بر رخ چو جولان می‌کند\nمشک را در شهر ارزان می‌کند\n\nجوهری عقل در بازار حسن\nقیمت لعلش به صد جان می‌کند\n\nآفتاب حسن او تا شعله زد\nماه رخ در پرده پنهان می‌کند\n\nمن همه قصد وصالش می‌کنم\nوان ستمگر عزم هجران می‌کند\n\nگر نمکدان پرشکر خواهی مترس\nتلخیی کان شکرستان می‌کند\n\nتیر مژگان و کمان ابروش\nعاشقان را عید قربان می‌کند\n\nاز وفاها هر چه بتوان می‌کنم\nوز جفاها هر چه نتوان می‌کند\n\n",
            "Source": "https://ganjoor.net/saadi/divan/ghazals/sh243/",
            "Title": "غزل ۲۴۳"
        },
        "9566": {
            "Audio": "https://i.ganjoor.net/a/9566.ogg",
            "Author": "سعدی",
            "Book": "غزلیات سعدی",
            "Poem": "یار با ما بی‌وفایی می‌کند\nبی‌گناه از من جدایی می‌کند\n\nشمع جانم را بکشت آن بی‌وفا\nجای دیگر روشنایی می‌کند\n\nمی‌کند با خویش خود بیگانگی\nبا غریبان آشنایی می‌کند\n\nجوفروش است آن نگار سنگدل\nبا من او گندم نمایی می‌کند\n\nیار من اوباش و قلاش است و رند\nبر من او خود پارسایی می‌کند\n\nای مسلمانان به فریادم رسید\nکان فلانی بی‌وفایی می‌کند\n\nکشتی عمرم شکسته‌ست از غمش\nاز من مسکین جدایی می‌کند\n\nآنچه با من می‌کند اندر زمان\nآفت دور سمایی می‌کند\n\nسعدی شیرین سخن در راه عشق\nاز لبش بوسی گدایی می‌کند\n\n",
            "Source": "https://ganjoor.net/saadi/divan/ghazals/sh244/",
            "Title": "غزل ۲۴۴"
        },
        "9567": {
            "Audio": "https://i.ganjoor.net/a/9567.ogg",
            "Author": "سعدی",
            "Book": "غزلیات سعدی",
            "Poem": "هر که بی او زندگانی می‌کند\nگر نمی‌میرد گرانی می‌کند\n\nمن بر آن بودم که ندهم دل به عشق\nسروبالا دلستانی می‌کند\n\nمهربانی می‌نمایم بر قدش\nسنگدل نامهربانی می‌کند\n\nبرف پیری می‌نشیند بر سرم\nهمچنان طبعم جوانی می‌کند\n\nماجرای دل نمی‌گفتم به خلق\nآب چشمم ترجمانی می‌کند\n\nآهن افسرده می‌کوبد که جهد\nبا قضای آسمانی می‌کند\n\nعقل را با عشق زور پنجه نیست\nاحتمال از ناتوانی می‌کند\n\nچشم سعدی در امید روی یار\nچون دهانش درفشانی می‌کند\n\nهم بود شوری در این سر بی خلاف\nکاین همه شیرین زبانی می‌کند\n\n",
            "Source": "https://ganjoor.net/saadi/divan/ghazals/sh245/",
            "Title": "غزل ۲۴۵"
        },
        "9568": {
            "Audio": "https://i.ganjoor.net/a/9568.ogg",
            "Author": "سعدی",
            "Book": "غزلیات سعدی",
            "Poem": "دلبرا پیش وجودت همه خوبان عدمند\nسروران بر در سودای تو خاک قدمند\n\nشهری اندر هوست سوخته در آتش عشق\nخلقی اندر طلبت غرقه دریای غمند\n\nخون صاحب نظران ریختی ای کعبه حسن\nقتل اینان که روا داشت که صید حرمند\n\nصنم اندر بلد کفر پرستند و صلیب\nزلف و روی تو در اسلام صلیب و صنمند\n\nگاه گاهی بگذر در صف دلسوختگان\nتا ثناییت بگویند و دعایی بدمند\n\nهر خم از جعد پریشان تو زندان دلیست\nتا نگویی که اسیران کمند تو کمند\n\nحرف‌های خط موزون تو پیرامن روی\nگویی از مشک سیه بر گل سوری رقمند\n\nدر چمن سرو ستادست و صنوبر خاموش\nکه اگر قامت زیبا ننمایی بچمند\n\nزین امیران ملاحت که تو بینی بر کس\nبه شکایت نتوان رفت که خصم و حکمند\n\nبندگان را نه گزیرست ز حکمت نه گریز\nچه کنند ار بکشی ور بنوازی خدمند\n\nجور دشمن چه کند گر نکشد طالب دوست\nگنج و مار و گل و خار و غم و شادی به همند\n\nغم دل با تو نگویم که تو در راحت نفس\nنشناسی که جگرسوختگان در المند\n\nتو سبکبار قوی حال کجا دریابی\nکه ضعیفان غمت بارکشان ستمند\n\nسعدیا عاشق صادق ز بلا نگریزد\nسست عهدان ارادت ز ملامت برمند\n\n",
            "Source": "https://ganjoor.net/saadi/divan/ghazals/sh246/",
            "Title": "غزل ۲۴۶"
        },
        "9569": {
            "Audio": "https://i.ganjoor.net/a/9569.ogg",
            "Author": "سعدی",
            "Book": "غزلیات سعدی",
            "Poem": "با دوست باش گر همه آفاق دشمنند\nکاو مرهم است اگر دگران نیش می‌زنند\n\nای صورتی که پیش تو خوبان روزگار\nهمچون طلسم پای خجالت به دامنند\n\nیک بامداد اگر بخرامی به بوستان\nبینی که سرو را ز لب جوی برکنند\n\nتلخ است پیش طایفه‌ای جور خوبروی\nاز معتقد شنو که شکر می‌پراکنند\n\nای متقی گر اهل دلی دیده‌ها بدوز\nکاینان به دل ربودن مردم معینند\n\nیا پرده‌ای به چشم تأمل فروگذار\nیا دل بنه که پرده ز کارت برافکنند\n\nجانم دریغ نیست ولیکن دل ضعیف\nصندوق سر توست نخواهم که بشکنند\n\nحسن تو نادر است در این عهد و شعر من\nمن چشم بر تو و همگان گوش بر منند\n\nگویی جمال دوست که بیند چنان که اوست\nالا به راه دیده سعدی نظر کنند\n\n",
            "Source": "https://ganjoor.net/saadi/divan/ghazals/sh247/",
            "Title": "غزل ۲۴۷"
        },
        "9570": {
            "Audio": "https://i.ganjoor.net/a/9570.ogg",
            "Author": "سعدی",
            "Book": "غزلیات سعدی",
            "Poem": "شوخی مکن ای یار که صاحب نظرانند\nبیگانه و خویش از پس و پیشت نگرانند\n\nکس نیست که پنهان نظری با تو ندارد\nمن نیز بر آنم که همه خلق بر آنند\n\nاهل نظرانند که چشمی به ارادت\nبا روی تو دارند و دگر بی بصرانند\n\nهر کس غم دین دارد و هر کس غم دنیا\nبعد از غم رویت غم بیهوده خورانند\n\nساقی بده آن کوزهٔ خمخانه به درویش\nکانها که بمردند گل کوزه گرانند\n\nچشمی که جمال تو ندیده‌ست چه دیده‌ست؟\nافسوس بر اینان که به غفلت گذرانند\n\nتا رای کجا داری و پروای که داری؟\nکز هر طرفت طایفه‌ای منتظرانند\n\nاینان که به دیدار تو در رقص می‌آیند\nچون می‌روی اندر طلبت جامه درانند\n\nسعدی به جفا ترک محبت نتوان گفت\nبر در بنشینم اگر از خانه برانند\n\n",
            "Source": "https://ganjoor.net/saadi/divan/ghazals/sh248/",
            "Title": "غزل ۲۴۸"
        },
        "9571": {
            "Audio": "https://i.ganjoor.net/a/9571.ogg",
            "Author": "سعدی",
            "Book": "غزلیات سعدی",
            "Poem": "این جا شکری هست که چندین مگسانند\nیا بوالعجبی کاین همه صاحب هوسانند\n\nبس در طلبت سعی نمودیم و نگفتی\nکاین هیچ کسان در طلب ما چه کسانند\n\nای قافله سالار چنین گرم چه رانی\nآهسته که در کوه و کمر بازپسانند\n\nصد مشعله افروخته گردد به چراغی\nاین نور تو داری و دگر مقتبسانند\n\nمن قلب و لسانم به وفاداری و صحبت\nو اینان همه قلبند که پیش تو لسانند\n\nآنان که شب آرام نگیرند ز فکرت\nچون صبح پدیدست که صادق نفسانند\n\nو آنان که به دیدار چنان میل ندارند\nسوگند توان خورد که بی عقل و خسانند\n\nدانی چه جفا می‌رود از دست رقیبت\nحیفست که طوطی و زغن هم قفسانند\n\nدر طالع من نیست که نزدیک تو باشم\nمی‌گویمت از دور دعا گر برسانند\n\n",
            "Source": "https://ganjoor.net/saadi/divan/ghazals/sh249/",
            "Title": "غزل ۲۴۹"
        },
        "9572": {
            "Audio": "https://i.ganjoor.net/a/9572.ogg",
            "Author": "سعدی",
            "Book": "غزلیات سعدی",
            "Poem": "خوبرویان جفاپیشه وفا نیز کنند\nبه کسان درد فرستند و دوا نیز کنند\n\nپادشاهان ملاحت چو به نخجیر روند\nصید را پای ببندند و رها نیز کنند\n\nنظری کن به من خسته که ارباب کرم\nبه ضعیفان نظر از بهر خدا نیز کنند\n\nعاشقان را ز بر خویش مران تا بر تو\nسر و زر هر دو فشانند و دعا نیز کنند\n\nگر کند میل به خوبان دل من عیب مکن\nکاین گناهیست که در شهر شما نیز کنند\n\nبوسه‌ای زان دهن تنگ بده یا بفروش\nکاین متاعیست که بخشند و بها نیز کنند\n\nتو ختایی بچه‌ای از تو خطا نیست عجب\nکان که از اهل صوابند خطا نیز کنند\n\nگر رود نام من اندر دهنت باکی نیست\nپادشاهان به غلط یاد گدا نیز کنند\n\nسعدیا گر نکند یاد تو آن ماه مرنج\nما که باشیم که اندیشه ما نیز کنند\n\n",
            "Source": "https://ganjoor.net/saadi/divan/ghazals/sh250/",
            "Title": "غزل ۲۵۰"
        },
        "9573": {
            "Audio": "https://i.ganjoor.net/a/9573.ogg",
            "Author": "سعدی",
            "Book": "غزلیات سعدی",
            "Poem": "اگر تو برشکنی دوستان سلام کنند\nکه جور قاعده باشد که بر غلام کنند\n\nهزار زخم پیاپی گر اتفاق افتد\nز دست دوست نشاید که انتقام کنند\n\nبه تیغ اگر بزنی بی‌دریغ و برگردی\nچو روی باز کنی بازت احترام کنند\n\nمرا کمند میفکن که خود گرفتارم\nلویشه بر سر اسبان بدلگام کنند\n\nچو مرغ خانه به سنگم بزن که بازآیم\nنه وحشیم که مرا پای بند دام کنند\n\nیکی به گوشه چشم التفات کن ما را\nکه پادشاهان گه گه نظر به عام کنند\n\nکه گفت در رخ زیبا حلال نیست نظر\nحلال نیست که بر دوستان حرام کنند\n\nز من بپرس که فتوی دهم به مذهب عشق\nنظر به روی تو شاید که بر دوام کنند\n\nدهان غنچه بدرد نسیم باد صبا\nلبان لعل تو وقتی که ابتسام کنند\n\nغریب مشرق و مغرب به آشنایی تو\nغریب نیست که در شهر ما مقام کنند\n\nمن از تو روی نپیچم که شرط عشق آن است\nکه روی در غرض و پشت بر ملام کنند\n\nبه جان مضایقه با دوستان مکن سعدی\nکه دوستی نبود هر چه ناتمام کنند\n\n",
            "Source": "https://ganjoor.net/saadi/divan/ghazals/sh251/",
            "Title": "غزل ۲۵۱"
        },
        "9574": {
            "Audio": "https://i.ganjoor.net/a/9574.ogg",
            "Author": "سعدی",
            "Book": "غزلیات سعدی",
            "Poem": "نشاید که خوبان به صحرا روند\nهمه کس شناسند و هر جا روند\n\nحلالست رفتن به صحرا ولیک\nنه انصاف باشد که بی ما روند\n\nنباید دل از دست مردم ربود\nچو خواهند جایی که تنها روند\n\nکه بپسندد از باغبانان گل\nکه از بانگ بلبل به سودا روند\n\nبرآرند فریاد عشق از ختا\nگر این شوخ چشمان به یغما روند\n\nهمه سروها را بباید خمید\nکه در پای آن سروبالا روند\n\nبسا هوشمندا که در کوی عشق\nچو من عاقل آیند و شیدا روند\n\nبسازیم بر آسمان سلمی\nاگر شاهدان بر ثریا روند\n\nنه سعدی در این گل فرورفت و بس\nکه آنان که بر روی دریا روند\n\n",
            "Source": "https://ganjoor.net/saadi/divan/ghazals/sh252/",
            "Title": "غزل ۲۵۲"
        },
        "9575": {
            "Audio": "https://i.ganjoor.net/a/9575.ogg",
            "Author": "سعدی",
            "Book": "غزلیات سعدی",
            "Poem": "به بوی آن که شبی در حرم بیاسایند\nهزار بادیه سهلست اگر بپیمایند\n\nطریق عشق جفا بردن است و جانبازی\nدگر چه چاره که با زورمند برنایند\n\nاگر به بام برآید ستاره پیشانی\nچو ماه عید به انگشت‌هاش بنمایند\n\nدر گریز نبسته‌ست لیکن از نظرش\nکجا روند اسیران که بند بر پایند\n\nز خون عزیزترم نیست مایه‌ای در تن\nفدای دست عزیزان اگر بیالایند\n\nمگر به خیل تو با دوستان نپیوندند\nمگر به شهر تو بر عاشقان نبخشایند\n\nفدای جان تو گر جان من طمع داری\nغلام حلقه به گوش آن کند که فرمایند\n\nهزار سرو خرامان به راستی نرسد\nبه قامت تو و گر سر بر آسمان سایند\n\nحدیث حسن تو و داستان عشق مرا\nهزار لیلی و مجنون بر آن نیفزایند\n\nمثال سعدی عود است تا نسوزانی\nجماعت از نفسش دم به دم نیاسایند\n\n",
            "Source": "https://ganjoor.net/saadi/divan/ghazals/sh253/",
            "Title": "غزل ۲۵۳"
        },
        "9576": {
            "Audio": "https://i.ganjoor.net/a/9576.ogg",
            "Author": "سعدی",
            "Book": "غزلیات سعدی",
            "Poem": "اخترانی که به شب در نظر ما آیند\nپیش خورشید محال است که پیدا آیند\n\nهمچنین پیش وجودت همه خوبان عدمند\nگر چه در چشم خلایق همه زیبا آیند\n\nمردم از قاتل عمدا بگریزند به جان\nپاکبازان بر شمشیر تو عمدا آیند\n\nتا ملامت نکنی طایفه رندان را\nکه جمال تو ببینند و به غوغا آیند\n\nیعلم الله که گر آیی به تماشا روزی\nمردمان از در و بامت به تماشا آیند\n\nدلق و سجاده ناموس به میخانه فرست\nتا مریدان تو در رقص و تمنا آیند\n\nاز سر صوفی سالوس دوتایی برکش\nکاندر این ره ادب آن است که یکتا آیند\n\nمی‌ندانم خطر دوزخ و سودای بهشت\nهر کجا خیمه زنی اهل دل آنجا آیند\n\nآه سعدی جگر گوشه نشینان خون کرد\nخرم آن روز که از خانه به صحرا آیند\n\n",
            "Source": "https://ganjoor.net/saadi/divan/ghazals/sh254/",
            "Title": "غزل ۲۵۴"
        },
        "9577": {
            "Audio": "https://i.ganjoor.net/a/9577.ogg",
            "Author": "سعدی",
            "Book": "غزلیات سعدی",
            "Poem": "تو را سماع نباشد که سوز عشق نبود\nگمان مبر که برآید ز خام هرگز دود\n\nچو هر چه می‌رسد از دست اوست فرقی نیست\nمیان شربت نوشین و تیغ زهرآلود\n\nنسیم باد صبا بوی یار من دارد\nچو باد خواهم از این پس به بوی او پیمود\n\nهمی‌گذشت و نظر کردمش به گوشه چشم\nکه یک نظر بربایم مرا ز من بربود\n\nبه صبر خواستم احوال عشق پوشیدن\nدگر به گل نتوانستم آفتاب اندود\n\nسوار عقل که باشد که پشت ننماید\nدر آن مقام که سلطان عشق روی نمود\n\nپیام ما که رساند به خدمتش که رضا\nرضای توست گرم خسته داری ار خشنود\n\nشبی نرفت که سعدی به داغ عشق نگفت\nدگر شب آمد و کی بی تو روز خواهد بود\n\n",
            "Source": "https://ganjoor.net/saadi/divan/ghazals/sh255/",
            "Title": "غزل ۲۵۵"
        },
        "9578": {
            "Audio": "https://i.ganjoor.net/a/9578.ogg",
            "Author": "سعدی",
            "Book": "غزلیات سعدی",
            "Poem": "نفسی وقت بهارم هوس صحرا بود\nبا رفیقی دو که دایم نتوان تنها بود\n\nخاک شیراز چو دیبای منقش دیدم\nوان همه صورت شاهد که بر آن دیبا بود\n\nپارس در سایه اقبال اتابک ایمن\nلیکن از ناله مرغان چمن غوغا بود\n\nشکرین پسته دهانی به تفرج بگذشت\nکه چه گویم نتوان گفت که چون زیبا بود\n\nیعلم الله که شقایق نه بدان لطف و سمن\nنه بدان بوی و صنوبر نه بدان بالا بود\n\nفتنه سامریش در نظر شورانگیز\nنفس عیسویش در لب شکرخا بود\n\nمن در اندیشه که بت یا مه نو یا ملکست\nیار بت پیکر مه روی ملک سیما بود\n\nدل سعدی و جهانی به دمی غارت کرد\nهمچو نوروز که بر خوان ملک یغما بود\n\n",
            "Source": "https://ganjoor.net/saadi/divan/ghazals/sh256/",
            "Title": "غزل ۲۵۶"
        },
        "9579": {
            "Audio": "https://i.ganjoor.net/a/9579.ogg",
            "Author": "سعدی",
            "Book": "غزلیات سعدی",
            "Poem": "از دست دوست هر چه ستانی شکر بود\nوز دست غیر دوست تبرزد تبر بود\n\nدشمن گر آستین گل افشاندت به روی\nاز تیر چرخ و سنگ فلاخن بتر بود\n\nگر خاک پای دوست خداوند شوق را\nدر دیدگان کشند جلای بصر بود\n\nشرط وفاست آن که چو شمشیر برکشد\nیار عزیز جان عزیزش سپر بود\n\nیا رب هلاک من مکن الا به دست دوست\nتا وقت جان سپردنم اندر نظر بود\n\nگر جان دهی و گر سر بیچارگی نهی\nدر پای دوست هر چه کنی مختصر بود\n\nما سر نهاده‌ایم تو دانی و تیغ و تاج\nتیغی که ماهروی زند تاج سر بود\n\nمشتاق را که سر برود در وفای یار\nآن روز روز دولت و روز ظفر بود\n\nما ترک جان از اول این کار گفته‌ایم\nآن را که جان عزیز بود در خطر بود\n\nآن کز بلا بترسد و از قتل غم خورد\nاو عاقلست و شیوه مجنون دگر بود\n\nبا نیم پختگان نتوان گفت سوز عشق\nخام از عذاب سوختگان بی‌خبر بود\n\nجانا دل شکسته سعدی نگاه دار\nدانی که آه سوختگان را اثر بود\n\n",
            "Source": "https://ganjoor.net/saadi/divan/ghazals/sh257/",
            "Title": "غزل ۲۵۷"
        },
        "9580": {
            "Audio": "https://i.ganjoor.net/a/9580.ogg",
            "Author": "سعدی",
            "Book": "غزلیات سعدی",
            "Poem": "مرا راحت از زندگی دوش بود\nکه آن ماهرویم در آغوش بود\n\nچنان مست دیدار و حیران عشق\nکه دنیا و دینم فراموش بود\n\nنگویم می لعل شیرین گوار\nکه زهر از کف دست او نوش بود\n\nندانستم از غایت لطف و حسن\nکه سیم و سمن یا بر و دوش بود\n\nبه دیدار و گفتار جان پرورش\nسراپای من دیده و گوش بود\n\nنمی‌دانم این شب که چون روز شد\nکسی بازداند که باهوش بود\n\nمؤذن غلط کرد بانگ نماز\nمگر همچو من مست و مدهوش بود\n\nبگفتیم و دشمن بدانست و دوست\nنماند آن تحمل که سرپوش بود\n\nبه خوابش مگر دیده‌ای سعدیا\nزبان درکش امروز کان دوش بود\n\nمبادا که گنجی ببیند فقیر\nکه نتواند از حرص خاموش بود\n\n",
            "Source": "https://ganjoor.net/saadi/divan/ghazals/sh258/",
            "Title": "غزل ۲۵۸"
        },
        "9581": {
            "Audio": "https://i.ganjoor.net/a/9581.ogg",
            "Author": "سعدی",
            "Book": "غزلیات سعدی",
            "Poem": "ناچار هر که صاحب روی نکو بود\nهر جا که بگذرد همه چشمی در او بود\n\nای گل تو نیز شوخی بلبل معاف دار\nکان جا که رنگ و بوی بود گفت و گو بود\n\nنفس آرزو کند که تو لب بر لبش نهی\nبعد از هزار سال که خاکش سبو بود\n\nپاکیزه روی در همه شهری بود ولیک\nنه چون تو پاکدامن و پاکیزه خو بود\n\nای گوی حسن برده ز خوبان روزگار\nمسکین کسی که در خم چوگان چو گو بود\n\nمویی چنین دریغ نباشد گره زدن\nبگذار تا کنار و برت مشک بو بود\n\nپندارم آن که با تو ندارد تعلقی\nنه آدمی که صورتی از سنگ و رو بود\n\nمن باری از تو بر نتوانم گرفت چشم\nگم کرده دل هرآینه در جست و جو بود\n\nبر می‌نیاید از دل تنگم نفس تمام\nچون ناله کسی که به چاهی فرو بود\n\nسعدی سپاس دار و جفا بین و دم مزن\nکز دست نیکوان همه چیزی نکو بود\n\n",
            "Source": "https://ganjoor.net/saadi/divan/ghazals/sh259/",
            "Title": "غزل ۲۵۹"
        },
        "9582": {
            "Audio": "https://i.ganjoor.net/a/9582.ogg",
            "Author": "سعدی",
            "Book": "غزلیات سعدی",
            "Poem": "من چه در پای تو ریزم که خورای تو بود\nسر نه چیزیست که شایسته پای تو بود\n\nخرم آن روی که در روی تو باشد همه عمر\nوین نباشد مگر آن وقت که رای تو بود\n\nذره‌ای در همه اجزای من مسکین نیست\nکه نه آن ذره معلق به هوای تو بود\n\nتا تو را جای شد ای سرو روان در دل من\nهیچ کس می‌نپسندم که به جای تو بود\n\nبه وفای تو که گر خشت زنند از گل من\nهمچنان در دل من مهر و وفای تو بود\n\nغایت آنست که ما در سر کار تو رویم\nمرگ ما باک نباشد چو بقای تو بود\n\nمن پروانه صفت پیش تو ای شمع چگل\nگر بسوزم گنه من نه خطای تو بود\n\nعجبست آن که تو را دید و حدیث تو شنید\nکه همه عمر نه مشتاق لقای تو بود\n\nخوش بود ناله دلسوختگان از سر درد\nخاصه دردی که به امید دوای تو بود\n\nملک دنیا همه با همت سعدی هیچست\nپادشاهیش همین بس که گدای تو بود\n\n",
            "Source": "https://ganjoor.net/saadi/divan/ghazals/sh260/",
            "Title": "غزل ۲۶۰"
        },
        "9583": {
            "Audio": "https://i.ganjoor.net/a/9583.ogg",
            "Author": "سعدی",
            "Book": "غزلیات سعدی",
            "Poem": "یا رب شب دوشین چه مبارک سحری بود\nکاو را به سر کشته هجران گذری بود\n\nآن دوست که ما را به ارادت نظری هست\nبا او مگر او را به عنایت نظری بود\n\nمن بعد حکایت نکنم تلخی هجران\nکان میوه که از صبر برآمد شکری بود\n\nرویی نتوان گفت که حسنش به چه ماند\nگویی که در آن نیم شب از روز دری بود\n\nگویم قمری بود کس از من نپسندد\nباغی که به هر شاخ درختش قمری بود\n\nآن دم که خبر بودم از او تا تو نگویی\nکز خویشتن و هر که جهانم خبری بود\n\nدر عالم وصفش به جهانی برسیدم\nکاندر نظرم هر دو جهان مختصری بود\n\nمن بودم و او نی قلم اندر سر من کش\nبا او نتوان گفت وجود دگری بود\n\nبا غمزه خوبان که چو شمشیر کشیده‌ست\nدر صبر بدیدم که نه محکم سپری بود\n\nسعدی نتوانی که دگر دیده بدوزی\nکان دل بربودند که صبرش قدری بود\n\n",
            "Source": "https://ganjoor.net/saadi/divan/ghazals/sh261/",
            "Title": "غزل ۲۶۱"
        },
        "9584": {
            "Audio": "https://i.ganjoor.net/a/9584.ogg",
            "Author": "سعدی",
            "Book": "غزلیات سعدی",
            "Poem": "عیبی نباشد از تو که بر ما جفا رود\nمجنون از آستانه لیلی کجا رود\n\nگر من فدای جان تو گردم دریغ نیست\nبسیار سر که در سر مهر و وفا رود\n\nور من گدای کوی تو باشم غریب نیست\nقارون اگر به خیل تو آید گدا رود\n\nمجروح تیر عشق اگرش تیغ بر قفاست\nچون می‌رود ز پیش تو چشم از قفا رود\n\nحیف آیدم که پای همی بر زمین نهی\nکاین پای لایقست که بر چشم ما رود\n\nدر هیچ موقفم سر گفت و شنید نیست\nالا در آن مقام که ذکر شما رود\n\nای هوشیار اگر به سر مست بگذری\nعیبش مکن که بر سر مردم قضا رود\n\nما چون نشانه پای به گل در بمانده‌ایم\nخصم آن حریف نیست که تیرش خطا رود\n\nای آشنای کوی محبت صبور باش\nبیداد نیکوان همه بر آشنا رود\n\nسعدی به در نمی‌کنی از سر هوای دوست\nدر پات لازمست که خار جفا رود\n\n",
            "Source": "https://ganjoor.net/saadi/divan/ghazals/sh262/",
            "Title": "غزل ۲۶۲"
        },
        "9585": {
            "Audio": "https://i.ganjoor.net/a/9585.ogg",
            "Author": "سعدی",
            "Book": "غزلیات سعدی",
            "Poem": "گفتمش سیر ببینم مگر از دل برود\nوان چنان پای گرفتست که مشکل برود\n\nدلی از سنگ بباید به سر راه وداع\nتا تحمل کند آن روز که محمل برود\n\nچشم حسرت به سر اشک فرو می‌گیرم\nکه اگر راه دهم قافله بر گل برود\n\nره ندیدم چو برفت از نظرم صورت دوست\nهمچو چشمی که چراغش ز مقابل برود\n\nموج از این بار چنان کشتی طاقت بشکست\nکه عجب دارم اگر تخته به ساحل برود\n\nسهل بود آن که به شمشیر عتابم می‌کشت\nقتل صاحب نظر آنست که قاتل برود\n\nنه عجب گر برود قاعده صبر و شکیب\nپیش هر چشم که آن قد و شمایل برود\n\nکس ندانم که در این شهر گرفتار تو نیست\nمگر آن کس که به شهر آید و غافل برود\n\nگر همه عمر ندادست کسی دل به خیال\nچون بیاید به سر راه تو بی‌دل برود\n\nروی بنمای که صبر از دل صوفی ببری\nپرده بردار که هوش از تن عاقل برود\n\nسعدی ار عشق نبازد چه کند ملک وجود\nحیف باشد که همه عمر به باطل برود\n\nقیمت وصل نداند مگر آزرده هجر\nمانده آسوده بخسبد چو به منزل برود\n\n",
            "Source": "https://ganjoor.net/saadi/divan/ghazals/sh263/",
            "Title": "غزل ۲۶۳"
        },
        "9586": {
            "Audio": "https://i.ganjoor.net/a/9586.ogg",
            "Author": "سعدی",
            "Book": "غزلیات سعدی",
            "Poem": "هر که مجموع نباشد به تماشا نرود\nیار با یار سفرکرده به تنها نرود\n\nباد آسایش گیتی نزند بر دل ریش\nصبح صادق ندمد تا شب یلدا نرود\n\nبر دل آویختگان عرصه عالم تنگست\nکان که جایی به گل افتاد دگر جا نرود\n\nهرگز اندیشه یار از دل دیوانه عشق\nبه تماشای گل و سبزه و صحرا نرود\n\nبه سر خار مغیلان بروم با تو چنان\nبه ارادت که یکی بر سر دیبا نرود\n\nبا همه رفتن زیبای تذرو اندر باغ\nکه به شوخی برود پیش تو زیبا نرود\n\nگر تو ای تخت سلیمان به سر ما زین دست\nرفت خواهی عجب ار مورچه در پا نرود\n\nباغبانان به شب از زحمت بلبل چونند\nکه در ایام گل از باغچه غوغا نرود\n\nهمه عالم سخنم رفت و به گوشت نرسید\nآری آنجا که تو باشی سخن ما نرود\n\nهر که ما را به نصیحت ز تو می‌پیچد روی\nگو به شمشیر که عاشق به مدارا نرود\n\nماه رخسار بپوشی تو بت یغمایی\nتا دل خلقی از این شهر به یغما نرود\n\nگوهر قیمتی از کام نهنگان آرند\nهر که او را غم جانست به دریا نرود\n\nسعدیا بار کش و یار فراموش مکن\nمهر وامق به جفا کردن عذرا نرود\n\n",
            "Source": "https://ganjoor.net/saadi/divan/ghazals/sh264/",
            "Title": "غزل ۲۶۴"
        },
        "9587": {
            "Audio": "https://i.ganjoor.net/a/9587.ogg",
            "Author": "سعدی",
            "Book": "غزلیات سعدی",
            "Poem": "هر که را باغچه‌ای هست به بستان نرود\nهر که مجموع نشستست پریشان نرود\n\nآن که در دامنش آویخته باشد خاری\nهرگزش گوشه خاطر به گلستان نرود\n\nسفر قبله درازست و مجاور با دوست\nروی در قبله معنی به بیابان نرود\n\nگر بیارند کلید همه درهای بهشت\nجان عاشق به تماشاگه رضوان نرود\n\nگر سرت مست کند بوی حقیقت روزی\nاندرونت به گل و لاله و ریحان نرود\n\nهر که دانست که منزلگه معشوق کجاست\nمدعی باشد اگر بر سر پیکان نرود\n\nصفت عاشق صادق به درستی آنست\nکه گرش سر برود از سر پیمان نرود\n\nبه نصیحتگر دل شیفته می‌باید گفت\nبرو ای خواجه که این درد به درمان نرود\n\nبه ملامت نبرند از دل ما صورت عشق\nنقش بر سنگ نبشتست به طوفان نرود\n\nعشق را عقل نمی‌خواست که بیند لیکن\nهیچ عیار نباشد که به زندان نرود\n\nسعدیا گر همه شب شرح غمش خواهی گفت\nشب به پایان رود و شرح به پایان نرود\n\n",
            "Source": "https://ganjoor.net/saadi/divan/ghazals/sh265/",
            "Title": "غزل ۲۶۵"
        },
        "9588": {
            "Audio": "https://i.ganjoor.net/a/9588.ogg",
            "Author": "سعدی",
            "Book": "غزلیات سعدی",
            "Poem": "در من این عیب قدیمست و به در می‌نرود\nکه مرا بی می و معشوق به سر می‌نرود\n\nصبرم از دوست مفرمای و تعنت بگذار\nکاین بلاییست که از طبع بشر می‌نرود\n\nمرغ مألوف که با خانه خدا انس گرفت\nگر به سنگش بزنی جای دگر می‌نرود\n\nعجب از دیده گریان منت می‌آید\nعجب آنست کز او خون جگر می‌نرود\n\nمن از این بازنیایم که گرفتم در پیش\nاگرم می‌رود از پیش اگر می‌نرود\n\nخواستم تا نظری بنگرم و بازآیم\nگفت از این کوچه ما راه به در می‌نرود\n\nجور معشوق چنان نیست که الزام رقیب\nگویی ابریست که از پیش قمر می‌نرود\n\nتا تو منظور پدید آمدی ای فتنه پارس\nهیچ دل نیست که دنبال نظر می‌نرود\n\nزخم شمشیر غمت را به شکیبایی و عقل\nچند مرهم بنهادیم و اثر می‌نرود\n\nترک دنیا و تماشا و تنعم گفتیم\nمهر مهریست که چون نقش حجر می‌نرود\n\nموضعی در همه آفاق ندانم امروز\nکز حدیث من و حسن تو خبر می‌نرود\n\nای که گفتی مرو اندر پی خوبان سعدی\nچند گویی مگس از پیش شکر می‌نرود\n\n",
            "Source": "https://ganjoor.net/saadi/divan/ghazals/sh266/",
            "Title": "غزل ۲۶۶"
        },
        "9589": {
            "Audio": "https://i.ganjoor.net/a/9589.ogg",
            "Author": "سعدی",
            "Book": "غزلیات سعدی",
            "Poem": "سروبالایی به صحرا می‌رود\nرفتنش بین تا چه زیبا می‌رود\n\nتا کدامین باغ از او خرمترست\nکاو به رامش کردن آنجا می‌رود\n\nمی‌رود در راه و در اجزای خاک\nمرده می‌گوید مسیحا می‌رود\n\nاین چنین بیخود نرفتی سنگدل\nگر بدانستی چه بر ما می‌رود\n\nاهل دل را گو نگه دارید چشم\nکان پری پیکر به یغما می‌رود\n\nهر که را در شهر دید از مرد و زن\nدل ربود اکنون به صحرا می‌رود\n\nآفتاب و سرو غیرت می‌برند\nکآفتابی سروبالا می‌رود\n\nباغ را چندان بساط افکنده‌اند\nکآدمی بر فرش دیبا می‌رود\n\nعقل را با عشق زور پنجه نیست\nکار مسکین از مدارا می‌رود\n\nسعدیا دل در سرش کردی و رفت\nبلکه جانش نیز در پا می‌رود\n\n",
            "Source": "https://ganjoor.net/saadi/divan/ghazals/sh267/",
            "Title": "غزل ۲۶۷"
        },
        "9590": {
            "Audio": "https://i.ganjoor.net/a/9590.ogg",
            "Author": "سعدی",
            "Book": "غزلیات سعدی",
            "Poem": "ای ساربان آهسته رو کآرام جانم می‌رود\nوآن دل که با خود داشتم با دلستانم می‌رود\n\nمن مانده‌ام مهجور از او بیچاره و رنجور از او\nگویی که نیشی دور از او در استخوانم می‌رود\n\nگفتم به نیرنگ و فسون پنهان کنم ریش درون\nپنهان نمی‌ماند که خون بر آستانم می‌رود\n\nمحمل بدار ای ساروان تندی مکن با کاروان\nکز عشق آن سرو روان گویی روانم می‌رود\n\nاو می‌رود دامن کشان من زهر تنهایی چشان\nدیگر مپرس از من نشان کز دل نشانم می‌رود\n\nبرگشت یار سرکشم بگذاشت عیش ناخوشم\nچون مجمری پرآتشم کز سر دخانم می‌رود\n\nبا آن همه بیداد او وین عهد بی‌بنیاد او\nدر سینه دارم یاد او یا بر زبانم می‌رود\n\nبازآی و بر چشمم نشین ای دلستان نازنین\nکآشوب و فریاد از زمین بر آسمانم می‌رود\n\nشب تا سحر می‌نغنوم و اندرز کس می‌نشنوم\nوین ره نه قاصد می‌روم کز کف عنانم می‌رود\n\nگفتم بگریم تا ابل چون خر فروماند به گل\nوین نیز نتوانم که دل با کاروانم می‌رود\n\nصبر از وصال یار من برگشتن از دلدار من\nگر چه نباشد کار من هم کار از آنم می‌رود\n\nدر رفتن جان از بدن گویند هر نوعی سخن\nمن خود به چشم خویشتن دیدم که جانم می‌رود\n\nسعدی فغان از دست ما لایق نبود ای بی‌وفا\nطاقت نمیارم جفا کار از فغانم می‌رود\n\n",
            "Source": "https://ganjoor.net/saadi/divan/ghazals/sh268/",
            "Title": "غزل ۲۶۸"
        },
        "9591": {
            "Audio": "https://i.ganjoor.net/a/9591.ogg",
            "Author": "سعدی",
            "Book": "غزلیات سعدی",
            "Poem": "آنکه مرا آرزوست دیر میسر شود\nوینچه مرا در سرست عمر در این سر شود\n\nتا تو نیایی به فضل رفتن ما باطلست\nور به مثل پای سعی در طلبت سر شود\n\nبرق جمالی بجست خرمن خلقی بسوخت\nزان همه آتش نگفت دود دلی برشود\n\nای نظر آفتاب هیچ زیان داردت\nگر در و دیوار ما از تو منور شود\n\nگر نگهی دوست وار بر طرف ما کنی\nحقه همان کیمیاست وین مس ما زر شود\n\nهوش خردمند را عشق به تاراج برد\nمن نشنیدم که باز صید کبوتر شود\n\nگر تو چنین خوبروی بار دگر بگذری\nسنت پرهیزگار دین قلندر شود\n\nهر که به گل دربماند تا بنگیرند دست\nهر چه کند جهد بیش پای فروتر شود\n\nچون متصور شود در دل ما نقش دوست\nهمچو بتش بشکنیم هر چه مصور شود\n\nپرتو خورشید عشق بر همه افتد ولیک\nسنگ به یک نوع نیست تا همه گوهر شود\n\nهر که به گوش قبول دفتر سعدی شنید\nدفتر وعظش به گوش همچو دف تر شود\n\n",
            "Source": "https://ganjoor.net/saadi/divan/ghazals/sh269/",
            "Title": "غزل ۲۶۹"
        },
        "9592": {
            "Audio": "https://i.ganjoor.net/a/9592.ogg",
            "Author": "سعدی",
            "Book": "غزلیات سعدی",
            "Poem": "هر لحظه در برم دل از اندیشه خون شود\nتا منتهای کار من از عشق چون شود\n\nدل برقرار نیست که گویم نصیحتی\nاز راه عقل و معرفتش رهنمون شود\n\nیار آن حریف نیست که از در درآیدم\nعشق آن حدیث نیست که از دل برون شود\n\nفرهادوارم از لب شیرین گزیر نیست\nور کوه محنتم به مثل بیستون شود\n\nساکن نمی‌شود نفسی آب چشم من\nسیماب طرفه نبود اگر بی سکون شود\n\nدم درکش از ملامتم ای دوست زینهار\nکاین درد عاشقی به ملامت فزون شود\n\nجز دیده هیچ دوست ندیدم که سعی کرد\nتا زعفران چهره من لاله گون شود\n\nدیوار دل به سنگ تعنت خراب گشت\nرخت سرای عقل به یغما کنون شود\n\nچون دور عارض تو برانداخت رسم عقل\nترسم که عشق در سر سعدی جنون شود\n\n",
            "Source": "https://ganjoor.net/saadi/divan/ghazals/sh270/",
            "Title": "غزل ۲۷۰"
        },
        "9593": {
            "Audio": "https://i.ganjoor.net/a/9593.ogg",
            "Author": "سعدی",
            "Book": "غزلیات سعدی",
            "Poem": "بخت این کند که رای تو با ما یکی شود\nتا بشنود حسود و بر او ناوکی شود\n\nخونم بریز و بر سر خاکم گذار کن\nکاین رنج و سختیم همه پیش اندکی شود\n\nآن را مسلم است تماشای نوبهار\nکز عشق بوستان گل و خارش یکی شود\n\nای مفلس آنچه در سر توست از خیال گنج\nپایت ضرورت است که در مهلکی شود\n\nسعدی در این کمند به دیوانگی فتاد\nگر دیگرش خلاص بود زیرکی شود\n\n",
            "Source": "https://ganjoor.net/saadi/divan/ghazals/sh271/",
            "Title": "غزل ۲۷۱"
        },
        "9594": {
            "Audio": "https://i.ganjoor.net/a/9594.ogg",
            "Author": "سعدی",
            "Book": "غزلیات سعدی",
            "Poem": "آن که نقشی دیگرش جایی مصور می‌شود\nنقش او در چشم ما هر روز خوشتر می‌شود\n\nعشق دانی چیست سلطانی که هر جا خیمه زد\nبی خلاف آن مملکت بر وی مقرر می‌شود\n\nدیگران را تلخ می‌آید شراب جور عشق\nما ز دست دوست می‌گیریم و شکر می‌شود\n\nدل ز جان برگیر و در بر گیر یار مهربان\nگر بدین مقدارت آن دولت میسر می‌شود\n\nهرگزم در سر نبود اندیشه سودا ولیک\nپیل اگر دربند می‌افتد مسخر می‌شود\n\nعیش‌ها دارم در این آتش که بینی دم به دم\nکاندرونم گر چه می‌سوزد منور می‌شود\n\nتا نپنداری که با دیگر کسم خاطر خوشست\nظاهرم با جمع و خاطر جای دیگر می‌شود\n\nغیرتم گوید نگویم با حریفان راز خویش\nباز می‌بینم که در آفاق دفتر می‌شود\n\nآب شوق از چشم سعدی می‌رود بر دست و خط\nلاجرم چون شعر می‌آید سخن تر می‌شود\n\nقول مطبوع از درون سوزناک آید که عود\nچون همی‌سوزد جهان از وی معطر می‌شود\n\n",
            "Source": "https://ganjoor.net/saadi/divan/ghazals/sh272/",
            "Title": "غزل ۲۷۲"
        },
        "9595": {
            "Audio": "https://i.ganjoor.net/a/9595.ogg",
            "Author": "سعدی",
            "Book": "غزلیات سعدی",
            "Poem": "هفته‌ای می‌رود از عمر و به ده روز کشید\nکز گلستان صفا بوی وفایی ندمید\n\nآن که برگشت و جفا کرد به هیچم بفروخت\nبه همه عالمش از من نتوانند خرید\n\nهر چه زان تلخ‌تر اندر همه عالم نبود\nگو بگو از لب شیرین که لطیف است و لذیذ\n\nگر من از خار بترسم نبرم دامن گل\nکام در کام نهنگ است بباید طلبید\n\nمرو ای دوست که ما بی تو نخواهیم نشست\nمبر ای یار که ما از تو نخواهیم برید\n\nاز تو با مصلحت خویش نمی‌پردازم\nکه محال است که در خود نگرد هر که تو دید\n\nآفرین کردن و دشنام شنیدن سهل است\nچه از آن به که بود با تو مرا گفت و شنید\n\nجهد بسیار بکردم که نگویم غم دل\nعاقبت جان به دهان آمد و طاقت برسید\n\nآخر ای مطرب از این پرده عشاق بگرد\nچند گویی که مرا پرده به چنگ تو درید\n\nتشنگانت به لب ای چشمه حیوان مردند\nچند چون ماهی بر خشک توانند طپید\n\nسخن سعدی بشنو که تو خود زیبایی\nخاصه آن وقت که در گوش کنی مروارید\n\n",
            "Source": "https://ganjoor.net/saadi/divan/ghazals/sh273/",
            "Title": "غزل ۲۷۳"
        },
        "9596": {
            "Audio": "https://i.ganjoor.net/a/9596.ogg",
            "Author": "سعدی",
            "Book": "غزلیات سعدی",
            "Poem": "چه سروست آن که بالا می‌نماید\nعنان از دست دل‌ها می‌رباید\n\nکه زاد این صورت منظور محبوب\nاز این صورت ندانم تا چه زاید\n\nاگر صد نوبتش چون قرص خورشید\nببینم آب در چشم من آید\n\nکس اندر عهد ما مانند وی نیست\nولی ترسم به عهد ما نپاید\n\nفراغت زان طرف چندان که خواهی\nوزین جانب محبت می‌فزاید\n\nحدیث عشق جانان گفتنی نیست\nو گر گویی کسی همدرد باید\n\nدرازای شب از ناخفتگان پرس\nکه خواب آلوده را کوته نماید\n\nمرا پای گریز از دست او نیست\nاگر می‌بنددم ور می‌گشاید\n\nرها کن تا بیفتد ناتوانی\nکه با سرپنجگان زور آزماید\n\nنشاید خون سعدی بی سبب ریخت\nولیکن چون مراد اوست شاید\n\n",
            "Source": "https://ganjoor.net/saadi/divan/ghazals/sh274/",
            "Title": "غزل ۲۷۴"
        },
        "9597": {
            "Audio": "https://i.ganjoor.net/a/9597.ogg",
            "Author": "سعدی",
            "Book": "غزلیات سعدی",
            "Poem": "نگفتم روزه بسیاری نپاید\nریاضت بگذرد سختی سر آید\n\nپس از دشواری آسانیست ناچار\nولیکن آدمی را صبر باید\n\nرخ از ما تا به کی پنهان کند عید\nهلال آنک به ابرو می‌نماید\n\nسرابستان در این موسم چه بندی\nدرش بگشای تا دل برگشاید\n\nغلامان را بگو تا عود سوزند\nکنیزک را بگو تا مشک ساید\n\nکه پندارم نگار سروبالا\nدر این دم تهنیت گویان درآید\n\nسواران حلقه بربودند و آن شوخ\nهنوز از حلقه‌ها دل می‌رباید\n\nچو یار اندر حدیث آید به مجلس\nمغنی را بگو تا کم سراید\n\nکه شعر اندر چنین مجلس نگنجد\nبلی گر گفته سعدیست شاید\n\n",
            "Source": "https://ganjoor.net/saadi/divan/ghazals/sh275/",
            "Title": "غزل ۲۷۵"
        },
        "9598": {
            "Audio": "https://i.ganjoor.net/a/9598.ogg",
            "Author": "سعدی",
            "Book": "غزلیات سعدی",
            "Poem": "به حسن دلبر من هیچ در نمی‌باید\nجز این دقیقه که با دوستان نمی‌پاید\n\nحلاوتیست لب لعل آبدارش را\nکه در حدیث نیاید چو در حدیث آید\n\nز چشم غمزده خون می‌رود به حسرت آن\nکه او به گوشه چشم التفات فرماید\n\nبیا که دم به دمت یاد می‌رود هر چند\nکه یاد آب به جز تشنگی نیفزاید\n\nامیدوار تو جمعی که روی بنمایی\nاگر چه فتنه نشاید که روی بنماید\n\nنخست خونم اگر می‌روی به قتل بریز\nکه گر نریزی از دیده‌ام بپالاید\n\nبه انتظار تو آبی که می‌رود از چشم\nبه آب چشم نماند که چشمه می‌زاید\n\nکنند هر کسی از حضرتت تمنایی\nخلاف همت من کز توام تو می‌باید\n\nشکر به دست ترش روی خادمم مفرست\nو گر به دست خودم زهر می‌دهی شاید\n\nتو همچو کعبه عزیز اوفتاده‌ای در اصل\nکه هر که وصل تو خواهد جهان بپیماید\n\nمن آن قیاس نکردم که زور بازوی عشق\nعنان عقل ز دست حکیم برباید\n\nنگفتمت که به ترکان نظر مکن سعدی\nچو ترک ترک نگفتی تحملت باید\n\nدر سرای در این شهر اگر کسی خواهد\nکه روی خوب نبیند به گل برانداید\n\n",
            "Source": "https://ganjoor.net/saadi/divan/ghazals/sh276/",
            "Title": "غزل ۲۷۶"
        },
        "9599": {
            "Audio": "https://i.ganjoor.net/a/9599.ogg",
            "Author": "سعدی",
            "Book": "غزلیات سعدی",
            "Poem": "بخت بازآید از آن در که یکی چون تو درآید\nروی میمون تو دیدن در دولت بگشاید\n\nصبر بسیار بباید پدر پیر فلک را\nتا دگر مادر گیتی چو تو فرزند بزاید\n\nاین لطافت که تو داری همه دل‌ها بفریبد\nوین بشاشت که تو داری همه غم‌ها بزداید\n\nرشکم از پیرهن آید که در آغوش تو خسبد\nزهرم از غالیه آید که بر اندام تو ساید\n\nنیشکر با همه شیرینی اگر لب بگشایی\nپیش نطق شکرینت چو نی انگشت بخاید\n\nگر مرا هیچ نباشد نه به دنیا نه به عقبی\nچون تو دارم همه دارم دگرم هیچ نباید\n\nدل به سختی بنهادم پس از آن دل به تو دادم\nهر که از دوست تحمل نکند عهد نپاید\n\nبا همه خلق نمودم خم ابرو که تو داری\nماه نو هر که ببیند به همه کس بنماید\n\nگر حلالست که خون همه عالم تو بریزی\nآن که روی از همه عالم به تو آورد نشاید\n\nچشم عاشق نتوان دوخت که معشوق نبیند\nپای بلبل نتوان بست که بر گل نسراید\n\nسعدیا دیدن زیبا نه حرامست ولیکن\nنظری گر بربایی دلت از کف برباید\n\n",
            "Source": "https://ganjoor.net/saadi/divan/ghazals/sh277/",
            "Title": "غزل ۲۷۷"
        },
        "9600": {
            "Audio": "https://i.ganjoor.net/a/9600.ogg",
            "Author": "سعدی",
            "Book": "غزلیات سعدی",
            "Poem": "سروی چو تو می‌باید تا باغ بیاراید\nور در همه باغستان سروی نبود شاید\n\nدر عقل نمی‌گنجد در وهم نمی‌آید\nکز تخم بنی آدم فرزند پری زاید\n\nچندان دل مشتاقان بربود لب لعلت\nکاندر همه شهر اکنون دل نیست که برباید\n\nهر کس سر سودایی دارند و تمنایی\nمن بنده فرمانم تا دوست چه فرماید\n\nگر سر برود قطعا در پای نگارینش\nسهلست ولی ترسم کاو دست نیالاید\n\nحقا که مرا دنیا بی دوست نمی‌باید\nبا تفرقه خاطر دنیا به چه کار آید\n\nسرهاست در این سودا چون حلقه زنان بر در\nتا بخت بلند این در بر روی که بگشاید\n\nترسم نکند لیلی هرگز به وفا میلی\nتا خون دل مجنون از دیده نپالاید\n\nبر خسته نبخشاید آن سرکش سنگین دل\nباشد که چو بازآید بر کشته ببخشاید\n\nساقی بده و بستان داد طرب از دنیا\nکاین عمر نمی‌ماند و این عهد نمی‌پاید\n\nگویند چرا سعدی از عشق نپرهیزد\nمن مستم از این معنی هشیار سری باید\n\n",
            "Source": "https://ganjoor.net/saadi/divan/ghazals/sh278/",
            "Title": "غزل ۲۷۸"
        },
        "9601": {
            "Audio": "https://i.ganjoor.net/a/9601.ogg",
            "Author": "سعدی",
            "Book": "غزلیات سعدی",
            "Poem": "فراق را دلی از سنگ سختتر باید\nمرا دلیست که با شوق بر نمی‌آید\n\nهنوز با همه بدعهدیت دعاگویم\nبیا و گر همه دشنام می‌دهی شاید\n\nاگر چه هر چه جهانت به دل خریدارند\nمنت به جان بخرم تا کسی نیفزاید\n\nبکش چنان که توانی که بنده را نرسد\nخلاف آن چه خداوندگار فرماید\n\nنه زنده را به تو میلست و مهربانی و بس\nکه مرده را به نسیمت روان بیاساید\n\nمپرس کشته شمشیر عشق را چونی\nچنان که هر که ببیند بر او ببخشاید\n\nپدر که چون تو جگرگوشه از خدا می‌خواست\nخبر نداشت که دیگر چه فتنه می‌زاید\n\nتوانگرا در رحمت به روی درویشان\nمبند و گر تو ببندی خدای بگشاید\n\nبه خون سعدی اگر تشنه‌ای حلالت باد\nتو دیر زی که مرا عمر خود نمی‌پاید\n\n",
            "Source": "https://ganjoor.net/saadi/divan/ghazals/sh279/",
            "Title": "غزل ۲۷۹"
        },
        "9602": {
            "Audio": "https://i.ganjoor.net/a/9602.ogg",
            "Author": "سعدی",
            "Book": "غزلیات سعدی",
            "Poem": "مرو به خواب که خوابت ز چشم برباید\nگرت مشاهده خویش در خیال آید\n\nمجال صبر همین بود و منتهای شکیب\nدگر مپای که عمر این همه نمی‌پاید\n\nچه ارمغانی از آن به که دوستان بینی\nتو خود بیا که دگر هیچ در نمی‌باید\n\nاگر چه صاحب حسنند در جهان بسیار\nچو آفتاب برآید ستاره ننماید\n\nز نقش روی تو مشاطه دست بازکشید\nکه شرم داشت که خورشید را بیاراید\n\nبه لطف دلبر من در جهان نبینی دوست\nکه دشمنی کند و دوستی بیفزاید\n\nنه زنده را به تو میلست و مهربانی و بس\nکه مرده را به نسیمت روان بیاساید\n\nدریغ نیست مرا هر چه هست در طلبت\nدلی چه باشد و جانی چه در حساب آید\n\nچرا و چون نرسد دردمند عاشق را\nمگر مطاوعت دوست تا چه فرماید\n\nگر آه سینه سعدی رسد به حضرت دوست\nچه جای دوست که دشمن بر او ببخشاید\n\n",
            "Source": "https://ganjoor.net/saadi/divan/ghazals/sh280/",
            "Title": "غزل ۲۸۰"
        },
        "9603": {
            "Audio": "https://i.ganjoor.net/a/9603.ogg",
            "Author": "سعدی",
            "Book": "غزلیات سعدی",
            "Poem": "امیدوار چنانم که کار بسته برآید\nوصال چون به سر آمد فراق هم به سر آید\n\nمن از تو سیر نگردم و گر ترش کنی ابرو\nجواب تلخ ز شیرین مقابل شکر آید\n\nبه رغم دشمنم ای دوست سایه‌ای به سر آور\nکه موش کور نخواهد که آفتاب برآید\n\nگلم ز دست به دربرد روزگار مخالف\nامید هست که خارم ز پای هم به درآید\n\nگرم حیات بماند نماند این غم و حسرت\nو گر نمیرد بلبل درخت گل به بر آید\n\nز بس که در نظر آمد خیال روی تو ما را\nچنان شدم که به جهدم خیال در نظر آید\n\nهزار قرعه به نامت زدیم و بازنگشتی\nندانم آیت رحمت به طالع که برآید\n\nضرورتست که روزی به کوه رفته ز دستت\nچنان بگرید سعدی که آب تا کمر آید\n\n",
            "Source": "https://ganjoor.net/saadi/divan/ghazals/sh281/",
            "Title": "غزل ۲۸۱"
        },
        "9604": {
            "Audio": "https://i.ganjoor.net/a/9604.ogg",
            "Author": "سعدی",
            "Book": "غزلیات سعدی",
            "Poem": "مرا چو آرزوی روی آن نگار آید\nچو بلبلم هوس ناله‌های زار آید\n\nمیان انجمن از لعل او چو آرم یاد\nمرا سرشک چو یاقوت در کنار آید\n\nز رنگ لاله مرا روی دلبر آید یاد\nز شکل سبزه مرا یاد خط یار آید\n\nگلی به دست من آید چو روی تو هیهات\nهزار سال دگر گر چنین بهار آید\n\nخسان خورند بر از باغ وصل او و مرا\nز گلستان جمالش نصیب خار آید\n\nطمع مدار وصالی که بی فراق بود\nهرآینه پس هر مستیی خمار آید\n\nمرا زمانه ز یاران به منزلی انداخت\nکه راضیم به نسیمی کز آن دیار آید\n\nفراق یار به یک بار بیخ صبر بکند\nبهار وصل ندانم که کی به بار آید\n\nدلا اگر چه که تلخست بیخ صبر ولی\nچو بر امید وصالست خوشگوار آید\n\nپس از تحمل سختی امید وصل مراست\nکه صبح از شب و تریاک هم ز مار آید\n\nز چرخ عربده جو بس خدنگ تیر جفا\nبجست و در دل مردان هوشیار آید\n\nچو عمر خوش نفسی گر گذر کنی بر من\nمرا همان نفس از عمر در شمار آید\n\nبجز غلامی دلدار خویش سعدی را\nز کار و بار جهان گر شهیست عار آید\n\n",
            "Source": "https://ganjoor.net/saadi/divan/ghazals/sh282/",
            "Title": "غزل ۲۸۲"
        },
        "9605": {
            "Audio": "https://i.ganjoor.net/a/9605.ogg",
            "Author": "سعدی",
            "Book": "غزلیات سعدی",
            "Poem": "سرمست اگر درآیی عالم به هم برآید\nخاک وجود ما را گرد از عدم برآید\n\nگر پرتوی ز رویت در کنج خاطر افتد\nخلوت نشین جان را آه از حرم برآید\n\nگلدسته امیدی بر جان عاشقان نه\nتا ره روان غم را خار از قدم برآید\n\nگفتی به کام روزی با تو دمی برآرم\nآن کام برنیامد ترسم که دم برآید\n\nعاشق بگشتم ار چه دانسته بودم اول\nکز تخم عشقبازی شاخ ندم برآید\n\nگویند دوستانم سودا و ناله تا کی\nسودا ز عشق خیزد ناله ز غم برآید\n\nدل رفت و صبر و دانش ما مانده‌ایم و جانی\nور زان که غم غم توست آن نیز هم برآید\n\nهر دم ز سوز عشقت سعدی چنان بنالد\nکز شعر سوزناکش دود از قلم برآید\n\n",
            "Source": "https://ganjoor.net/saadi/divan/ghazals/sh283/",
            "Title": "غزل ۲۸۳"
        },
        "9606": {
            "Audio": "https://i.ganjoor.net/a/9606.ogg",
            "Author": "سعدی",
            "Book": "غزلیات سعدی",
            "Poem": "به کوی لاله رخان هر که عشقباز آید\nامید نیست که دیگر به عقل بازآید\n\nکبوتری که دگر آشیان نخواهد دید\nقضا همی‌بردش تا به چنگ باز آید\n\nندانم ابروی شوخت چگونه محرابیست\nکه گر ببیند زندیق در نماز آید\n\nبزرگوار مقامی و نیکبخت کسی\nکه هر دم از در او چون تویی فراز آید\n\nترش نباشم اگر صد جواب تلخ دهی\nکه از دهان تو شیرین و دلنواز آید\n\nبیا و گونه زردم ببین و نقش بخوان\nکه گر حدیث کنم قصه‌ای دراز آید\n\nخروشم از تف سینه‌ست و ناله از سر درد\nنه چون دگر سخنان کز سر مجاز آید\n\nبه جای خاک قدم بر دو چشم سعدی نه\nکه هر که چون تو گرامی بود به ناز آید\n\n",
            "Source": "https://ganjoor.net/saadi/divan/ghazals/sh284/",
            "Title": "غزل ۲۸۴"
        },
        "9607": {
            "Audio": "https://i.ganjoor.net/a/9607.ogg",
            "Author": "سعدی",
            "Book": "غزلیات سعدی",
            "Poem": "کاروانی شکر از مصر به شیراز آید\nاگر آن یار سفرکرده ما بازآید\n\nگو تو بازآی که گر خون منت در خورد است\nپیشت آیم چو کبوتر که به پرواز آید\n\nنام و ننگ و دل و دین گو برود این مقدار\nچیست تا در نظر عاشق جانباز آید\n\nمن خود این سنگ به جان می‌طلبیدم همه عمر\nکاین قفس بشکند و مرغ به پرواز آید\n\nاگر این داغ جگرسوز که بر جان من است\nبر دل کوه نهی سنگ به آواز آید\n\nمن همان روز که روی تو بدیدم گفتم\nهیچ شک نیست که از روی چنین ناز آید\n\nهر چه در صورت عقل آید و در وهم و قیاس\nآن که محبوب من است از همه ممتاز آید\n\nگر تو بازآیی و بر ناظر سعدی بروی\nهیچ غم نیست که منظور به اعزاز آید\n\n",
            "Source": "https://ganjoor.net/saadi/divan/ghazals/sh285/",
            "Title": "غزل ۲۸۵"
        },
        "9608": {
            "Audio": "https://i.ganjoor.net/a/9608.ogg",
            "Author": "سعدی",
            "Book": "غزلیات سعدی",
            "Poem": "اگر آن عهدشکن با سر میثاق آید\nجان رفته‌ست که با قالب مشتاق آید\n\nهمه شب‌های جهان روز کند طلعت او\nگر چو صبحیش نظر بر همه آفاق آید\n\nهر غمی را فرجی هست ولیکن ترسم\nپیش از آنم بکشد زهر که تریاق آید\n\nبندگی هیچ نکردیم و طمع می‌داریم\nکه خداوندی از آن سیرت و اخلاق آید\n\nگر همه صورت خوبان جهان جمع کنند\nروی زیبای تو دیباچه اوراق آید\n\nدیگری گر همه احسان کند از من بخل است\nوز تو مطبوع بود گر همه احراق آید\n\nسرو از آن پای گرفته‌ست به یک جای مقیم\nکه اگر با تو رود شرمش از آن ساق آید\n\nبی تو گر باد صبا می‌زندم بر دل ریش\nهمچنان است که آتش که به حراق آید\n\nگر فراقت نکشد جان به وصالت بدهم\nتو گرو بردی اگر جفت و اگر طاق آید\n\nسعدیا هر که ندارد سر جان افشانی\nمرد آن نیست که در حلقه عشاق آید\n\n",
            "Source": "https://ganjoor.net/saadi/divan/ghazals/sh286/",
            "Title": "غزل ۲۸۶"
        },
        "9609": {
            "Audio": "https://i.ganjoor.net/a/9609.ogg",
            "Author": "سعدی",
            "Book": "غزلیات سعدی",
            "Poem": "نه چندان آرزومندم که وصفش در بیان آید\nو گر صد نامه بنویسم حکایت بیش از آن آید\n\nمرا تو جان شیرینی به تلخی رفته از اعضا\nالا ای جان به تن بازآ و گر نه تن به جان آید\n\nملامت‌ها که بر من رفت و سختی‌ها که پیش آمد\nگر از هر نوبتی فصلی بگویم داستان آید\n\nچه پروای سخن گفتن بود مشتاق خدمت را\nحدیث آن گه کند بلبل که گل با بوستان آید\n\nچه سود آب فرات آن گه که جان تشنه بیرون شد\nچو مجنون بر کنار افتاد لیلی با میان آید\n\nمن ای گل دوست می‌دارم تو را کز بوی مشکینت\nچنان مستم که گویی بوی یار مهربان آید\n\nنسیم صبح را گفتم تو با او جانبی داری\nکز آن جانب که او باشد صبا عنبرفشان آید\n\nگناه توست اگر وقتی بنالد ناشکیبایی\nندانستی که چون آتش دراندازی دخان آید\n\nخطا گفتم به نادانی که جوری می‌کند عذرا\nنمی‌باید که وامق را شکایت بر زبان آید\n\nقلم خاصیتی دارد که سر تا سینه بشکافی\nدگربارش بفرمایی به فرق سر دوان آید\n\nزمین باغ و بستان را به عشق باد نوروزی\nبباید ساخت با جوری که از باد خزان آید\n\nگرت خونابه گردد دل ز دست دوستان سعدی\nنه شرط دوستی باشد که از دل بر دهان آید\n\n",
            "Source": "https://ganjoor.net/saadi/divan/ghazals/sh287/",
            "Title": "غزل ۲۸۷"
        },
        "9610": {
            "Audio": "https://i.ganjoor.net/a/9610.ogg",
            "Author": "سعدی",
            "Book": "غزلیات سعدی",
            "Poem": "که برگذشت که بوی عبیر می‌آید\nکه می‌رود که چنین دلپذیر می‌آید\n\nنشان یوسف گم کرده می‌دهد یعقوب\nمگر ز مصر به کنعان بشیر می‌آید\n\nز دست رفتم و بی دیدگان نمی‌دانند\nکه زخم‌های نظر بر بصیر می‌آید\n\nهمی‌خرامد و عقلم به طبع می‌گوید\nنظر بدوز که آن بی‌نظیر می‌آید\n\nجمال کعبه چنان می‌دواندم به نشاط\nکه خارهای مغیلان حریر می‌آید\n\nنه آن چنان به تو مشغولم ای بهشتی رو\nکه یاد خویشتنم در ضمیر می‌آید\n\nز دیدنت نتوانم که دیده دربندم\nو گر مقابله بینم که تیر می‌آید\n\nهزار جامه معنی که من براندازم\nبه قامتی که تو داری قصیر می‌آید\n\nبه کشتن آمده بود آن که مدعی پنداشت\nکه رحمتی مگرش بر اسیر می‌آید\n\nرسید ناله سعدی به هر که در آفاق\nهم آتشی زده‌ای تا نفیر می‌آید\n\n",
            "Source": "https://ganjoor.net/saadi/divan/ghazals/sh288/",
            "Title": "غزل ۲۸۸"
        },
        "9611": {
            "Audio": "https://i.ganjoor.net/a/9611.ogg",
            "Author": "سعدی",
            "Book": "غزلیات سعدی",
            "Poem": "آن نه عشق است که از دل به دهان می‌آید\nوان نه عاشق که ز معشوق به جان می‌آید\n\nگو برو در پس زانوی سلامت بنشین\nآن که از دست ملامت به فغان می‌آید\n\nکشتی هر که در این ورطه خونخوار افتاد\nنشنیدیم که دیگر به کران می‌آید\n\nیا مسافر که در این بادیه سرگردان شد\nدیگر از وی خبر و نام و نشان می‌آید\n\nچشم رغبت که به دیدار کسی کردی باز\nباز بر هم منه ار تیر و سنان می‌آید\n\nعاشق آن است که بی خویشتن از ذوق سماع\nپیش شمشیر بلا رقص‌کنان می‌آید\n\nحاش لله که من از تیر بگردانم روی\nگر بدانم که از آن دست و کمان می‌آید\n\nکشته بینند و مقاتل نشناسند که کیست\nکاین خدنگ از نظر خلق نهان می‌آید\n\nاندرون با تو چنان انس گرفته‌ست مرا\nکه ملالم ز همه خلق جهان می‌آید\n\nشرط عشق است که از دوست شکایت نکنند\nلیکن از شوق حکایت به زبان می‌آید\n\nسعدیا این همه فریاد تو بی دردی نیست\nآتشی هست که دود از سر آن می‌آید\n\n",
            "Source": "https://ganjoor.net/saadi/divan/ghazals/sh289/",
            "Title": "غزل ۲۸۹"
        },
        "9612": {
            "Audio": "https://i.ganjoor.net/a/9612.ogg",
            "Author": "سعدی",
            "Book": "غزلیات سعدی",
            "Poem": "تو را سریست که با ما فرو نمی‌آید\nمرا دلی که صبوری از او نمی‌آید\n\nکدام دیده به روی تو باز شد همه عمر\nکه آب دیده به رویش فرو نمی‌آید\n\nجز این قدر نتوان گفت بر جمال تو عیب\nکه مهربانی از آن طبع و خو نمی‌آید\n\nچه جور کز خم چوگان زلف مشکینت\nبر اوفتاده مسکین چو گو نمی‌آید\n\nاگر هزار گزند آید از تو بر دل ریش\nبد از منست که گویم نکو نمی‌آید\n\nگر از حدیث تو کوته کنم زبان امید\nکه هیچ حاصل از این گفت و گو نمی‌آید\n\nگمان برند که در عودسوز سینه من\nبمرد آتش معنی که بو نمی‌آید\n\nچه عاشقست که فریاد دردناکش نیست\nچه مجلسست کز او های و هو نمی‌آید\n\nبه شیر بود مگر شور عشق سعدی را\nکه پیر گشت و تغیر در او نمی‌آید\n\n",
            "Source": "https://ganjoor.net/saadi/divan/ghazals/sh290/",
            "Title": "غزل ۲۹۰"
        },
        "9613": {
            "Audio": "https://i.ganjoor.net/a/9613.ogg",
            "Author": "سعدی",
            "Book": "غزلیات سعدی",
            "Poem": "آنک از جنت فردوس یکی می‌آید\nاختری می‌گذرد یا ملکی می‌آید\n\nهر شکرپاره که در می‌رسد از عالم غیب\nبر دل ریش عزیزان نمکی می‌آید\n\nتا مگر یافته گردد نفسی خدمت او\nنفسی می‌رود از عمر و یکی می‌آید\n\nسعدیا لشکر سلطان غمش ملک وجود\nهم بگیرد که دمادم یزکی می‌آید\n\n",
            "Source": "https://ganjoor.net/saadi/divan/ghazals/sh291/",
            "Title": "غزل ۲۹۱"
        },
        "9614": {
            "Audio": "https://i.ganjoor.net/a/9614.ogg",
            "Author": "سعدی",
            "Book": "غزلیات سعدی",
            "Poem": "شیرین دهان آن بت عیار بنگرید\nدر در میان لعل شکربار بنگرید\n\nبستان عارضش که تماشاگه دلست\nپرنرگس و بنفشه و گلنار بنگرید\n\nاز ما به یک نظر بستاند هزار دل\nاین آبروی و رونق بازار بنگرید\n\nسنبل نشانده بر گل سوری نگه کنید\nعنبرفشانده گرد سمن زار بنگرید\n\nامروز روی یار بسی خوبتر ز دیست\nامسال کار من بتر از پار بنگرید\n\nدر عهد شاه عادل اگر فتنه نادرست\nاین چشم مست و فتنه خون خوار بنگرید\n\nگفتار بشنویدش و دانم که خود ز کبر\nبا کس سخن نگوید رفتار بنگرید\n\nآن دم که جعد زلف پریشان برافکند\nصد دل به زیر طره طرار بنگرید\n\nگنجیست درج در عقیقین آن پسر\nبالای گنج حلقه زده مار بنگرید\n\nچشمش به تیغ غمزه خون خوار خیره کش\nشهری گرفت قوت بیمار بنگرید\n\nآتشکدست باطن سعدی ز سوز عشق\nسوزی که در دلست در اشعار بنگرید\n\nدی گفت سعدیا من از آن توام به طنز\nاین عشوه دروغ دگربار بنگرید\n\n",
            "Source": "https://ganjoor.net/saadi/divan/ghazals/sh292/",
            "Title": "غزل ۲۹۲"
        },
        "9615": {
            "Audio": "https://i.ganjoor.net/a/9615.ogg",
            "Author": "سعدی",
            "Book": "غزلیات سعدی",
            "Poem": "آفتابست آن پری رخ یا ملایک یا بشر\nقامتست آن یا قیامت یا الف یا نیشکر\n\nهد صبری ما تولی رد عقلی ما ثنا\nصاد قلبی ما تمشی زاد وجدی ما عبر\n\nگلبنست آن یا تن نازک نهادش یا حریر\nآهنست آن یا دل نامهربانش یا حجر\n\nتهت و المطلوب عندی کیف حالی ان نا\nحرت و المامول نحوی ما احتیالی ان هجر\n\nباغ فردوسست گلبرگش نخوانم یا بهار\nجان شیرینست خورشیدش نگویم یا قمر\n\nقل لمن یبغی فرارا منه هل لی سلوه\nام علی التقدیر انی ابتغی این المفر\n\nبر فراز سرو سیمینش چو بخرامد به ناز\nچشم شورانگیز بین تا نجم بینی بر شجر\n\nیکره المحبوب وصلی انتهی عما نهی\nیرسم المنظور قتلی ارتضی فیما امر\n\nکاش اندک مایه نرمی در خطابش دیدمی\nور مرا عشقش به سختی کشت سهلست این قدر\n\nقیل لی فی الحب اخطار و تحصیل المنی\nدوله القی بمن القی بروحی فی الخطر\n\nگوشه گیر ای یار یا جان در میان آور که عشق\nتیربارانست یا تسلیم باید یا حذر\n\nفالتنائی غصه ما ذاق الامن صبا\nو التدانی فرصه ما نال الا من صبر\n\nدختران طبع را یعنی سخن با این جمال\nآبرویی نیست پیش آن آن زیبا پسر\n\nلحظک القتال یغوی فی هلاکی لا تدع\nعطفک المیاس یسعی فی بلائی لا تذر\n\nآخر ای سرو روان بر ما گذر کن یک زمان\nآخر ای آرام جان در ما نظر کن یک نظر\n\nیا رخیم الجسم لو لا انت شخصی ما انحنی\nیا کحیل الطرف لو لا انت دمعی ما انحدر\n\nدوستی را گفتم اینک عمر شد گفت ای عجب\nطرفه می‌دارم که بی دلدار چون بردی به سر\n\nبعض خلانی اتانی سائلا عن قصتی\nقلت لا تسئل صفار الوجه یغنی عن خبر\n\nگفت سعدی صبر کن یا سیم و زر ده یا گریز\nعشق را یا مال باید یا صبوری یا سفر\n\n",
            "Source": "https://ganjoor.net/saadi/divan/ghazals/sh293/",
            "Title": "غزل ۲۹۳"
        },
        "9616": {
            "Audio": "https://i.ganjoor.net/a/9616.ogg",
            "Author": "سعدی",
            "Book": "غزلیات سعدی",
            "Poem": "آمد گه آن که بوی گلزار\nمنسوخ کند گلاب عطار\n\nخواب از سر خفتگان به دربرد\nبیداری بلبلان اسحار\n\nما کلبه زهد برگرفتیم\nسجاده که می‌برد به خمار\n\nیک رنگ شویم تا نباشد\nاین خرقه سترپوش زنار\n\nبرخیز که چشم‌های مستت\nخفتست و هزار فتنه بیدار\n\nوقتی صنمی دلی ربودی\nتو خلق ربوده‌ای به یک بار\n\nیا خاطر خویشتن به ما ده\nیا خاطر ما ز دست بگذار\n\nنه راه شدن نه روی بودن\nمعشوقه ملول و ما گرفتار\n\nهم زخم تو به چو می‌خورم زخم\nهم بار تو به چو می‌کشم بار\n\nمن پیش نهاده‌ام که در خون\nبرگردم و برنگردم از یار\n\nگر دنیی و آخرت بیاری\nکاین هر دو بگیر و دوست بگذار\n\nما یوسف خود نمی‌فروشیم\nتو سیم سیاه خود نگه دار\n\n",
            "Source": "https://ganjoor.net/saadi/divan/ghazals/sh294/",
            "Title": "غزل ۲۹۴"
        },
        "9617": {
            "Audio": "https://i.ganjoor.net/a/9617.ogg",
            "Author": "سعدی",
            "Book": "غزلیات سعدی",
            "Poem": "خفتن عاشق یکیست بر سر دیبا و خار\nچون نتواند کشید دست در آغوش یار\n\nگر دگری را شکیب هست ز دیدار دوست\nمن نتوانم گرفت بر سر آتش قرار\n\nآتش آه است و دود می‌رودش تا به سقف\nچشمه چشمست و موج می‌زندش بر کنار\n\nگر تو ز ما فارغی ما به تو مستظهریم\nور تو ز ما بی نیاز ما به تو امیدوار\n\nای که به یاران غار مشتغلی دوستکام\nغمزده‌ای بر درست چون سگ اصحاب غار\n\nاین همه بار احتمال می‌کنم و می‌روم\nاشتر مست از نشاط گرم رود زیر بار\n\nما سپر انداختیم گردن تسلیم پیش\nگر بکشی حاکمی ور بدهی زینهار\n\nتیغ جفا گر زنی ضرب تو آسایشست\nروی ترش گر کنی تلخ تو شیرین گوار\n\nسعدی اگر داغ عشق در تو مؤثر شود\nفخر بود بنده را داغ خداوندگار\n\n",
            "Source": "https://ganjoor.net/saadi/divan/ghazals/sh295/",
            "Title": "غزل ۲۹۵"
        },
        "9618": {
            "Audio": "https://i.ganjoor.net/a/9618.ogg",
            "Author": "سعدی",
            "Book": "غزلیات سعدی",
            "Poem": "دولت جان پرورست صحبت آمیزگار\nخلوت بی مدعی سفره بی انتظار\n\nآخر عهد شبست اول صبح ای ندیم\nصبح دوم بایدت سر ز گریبان برآر\n\nدور نباشد که خلق روز تصور کنند\nگر بنمایی به شب طلعت خورشیدوار\n\nمشعله‌ای برفروز مشغله‌ای پیش گیر\nتا ببرم از سرم زحمت خواب و خمار\n\nخیز و غنیمت شمار جنبش باد ربیع\nناله موزون مرغ بوی خوش لاله زار\n\nبرگ درختان سبز پیش خداوند هوش\nهر ورقی دفتریست معرفت کردگار\n\nروز بهارست خیز تا به تماشا رویم\nتکیه بر ایام نیست تا دگر آید بهار\n\nوعده که گفتی شبی با تو به روز آورم\nشب بگذشت از حساب روز برفت از شمار\n\nدور جوانی گذشت موی سیه پیسه گشت\nبرق یمانی بجست گرد بماند از سوار\n\nدفتر فکرت بشوی گفته سعدی بگوی\nدامن گوهر بیار بر سر مجلس ببار\n\n",
            "Source": "https://ganjoor.net/saadi/divan/ghazals/sh296/",
            "Title": "غزل ۲۹۶"
        },
        "9619": {
            "Audio": "https://i.ganjoor.net/a/9619.ogg",
            "Author": "سعدی",
            "Book": "غزلیات سعدی",
            "Poem": "زنده کدام است بر هوشیار\nآن که بمیرد به سر کوی یار\n\nعاشق دیوانه سرمست را\nپند خردمند نیاید به کار\n\nسر که به کشتن بنهی پیش دوست\nبه که به گشتن بنهی در دیار\n\nای که دلم بردی و جان سوختی\nدر سر سودای تو شد روزگار\n\nشربت زهر ار تو دهی نیست تلخ\nکوه احد گر تو نهی نیست بار\n\nبندی مهر تو نیابد خلاص\nغرقه عشق تو نبیند کنار\n\nدرد نهانی دل تنگم بسوخت\nلاجرمم عشق ببود آشکار\n\nدر دلم آرام تصور مکن\nوز مژه‌ام خواب توقع مدار\n\nگر گله از ماست شکایت بگوی\nور گنه از توست غرامت بیار\n\nبر سر پا عذر نباشد قبول\nتا ننشینی ننشیند غبار\n\nدل چه محل دارد و دینار چیست\nمدعیم گر نکنم جان نثار\n\nسعدی اگر زخم خوری غم مخور\nفخر بود داغ خداوندگار\n\n",
            "Source": "https://ganjoor.net/saadi/divan/ghazals/sh297/",
            "Title": "غزل ۲۹۷"
        },
        "9620": {
            "Audio": "https://i.ganjoor.net/a/9620.ogg",
            "Author": "سعدی",
            "Book": "غزلیات سعدی",
            "Poem": "شرط است جفا کشیدن از یار\nخمر است و خمار و گلبن و خار\n\nمن معتقدم که هر چه گویی\nشیرین بود از لب شکربار\n\nپیش دگری نمی‌توان رفت\nاز تو به تو آمدم به زنهار\n\nعیبت نکنم اگر بخندی\nبر من چو بگریم از غمت زار\n\nشک نیست که بوستان بخندد\nهر گه که بگرید ابر آذار\n\nتو می‌روی و خبر نداری\nواندر عقبت قلوب و ابصار\n\nگر پیش تو نوبتی بمیرم\nهیچم نبود گزند و تیمار\n\nجز حسرت آن که زنده گردم\nتا پیش بمیرمت دگربار\n\nگفتم که به گوشه‌ای چو سنگی\nبنشینم و روی دل به دیوار\n\nدانم که میسرم نگردد\nتو سنگ درآوری به گفتار\n\nسعدی نرود به سختی از پیش\nبا قید کجا رود گرفتار\n\n",
            "Source": "https://ganjoor.net/saadi/divan/ghazals/sh298/",
            "Title": "غزل ۲۹۸"
        },
        "9621": {
            "Audio": "https://i.ganjoor.net/a/9621.ogg",
            "Author": "سعدی",
            "Book": "غزلیات سعدی",
            "Poem": "ای صبر پای دار که پیمان شکست یار\nکارم ز دست رفت و نیامد به دست یار\n\nبرخاست آهم از دل و در خون نشست چشم\nیا رب ز من چه خاست که بی من نشست یار\n\nدر عشق یار نیست مرا صبر و سیم و زر\nلیک آب چشم و آتش دل هر دو هست یار\n\nچون قامتم کمان صفت از غم خمیده دید\nچون تیر ناگهان ز کنارم بجست یار\n\nسعدی به بندگیش کمر بسته‌ای ولیک\nمنت منه که طرفی از این برنبست یار\n\nاکنون که بی‌وفایی یارت درست شد\nدر دل شکن امید که پیمان شکست یار\n\n",
            "Source": "https://ganjoor.net/saadi/divan/ghazals/sh299/",
            "Title": "غزل ۲۹۹"
        },
        "9622": {
            "Audio": "https://i.ganjoor.net/a/9622.ogg",
            "Author": "سعدی",
            "Book": "غزلیات سعدی",
            "Poem": "یار آن بود که صبر کند بر جفای یار\nترک رضای خویش کند در رضای یار\n\nگر بر وجود عاشق صادق نهند تیغ\nبیند خطای خویش و نبیند خطای یار\n\nیار از برای نفس گرفتن طریق نیست\nما نفس خویشتن بکشیم از برای یار\n\nیاران شنیده‌ام که بیابان گرفته‌اند\nبی‌طاقت از ملامت خلق و جفای یار\n\nمن ره نمی‌برم مگر آن جا که کوی دوست\nمن سر نمی‌نهم مگر آن جا که پای یار\n\nگفتی هوای باغ در ایام گل خوشست\nما را به در نمی‌رود از سر هوای یار\n\nبستان بی مشاهده دیدن مجاهده‌ست\nور صد درخت گل بنشانی به جای یار\n\nای باد اگر به گلشن روحانیان روی\nیار قدیم را برسانی دعای یار\n\nما را ز درد عشق تو با کس حدیث نیست\nهم پیش یار گفته شود ماجرای یار\n\nهر کس میان جمعی و سعدی و گوشه‌ای\nبیگانه باشد از همه خلق آشنای یار\n\n",
            "Source": "https://ganjoor.net/saadi/divan/ghazals/sh300/",
            "Title": "غزل ۳۰۰"
        },
        "9623": {
            "Audio": "https://i.ganjoor.net/a/9623.ogg",
            "Author": "سعدی",
            "Book": "غزلیات سعدی",
            "Poem": "هر شب اندیشه دیگر کنم و رای دگر\nکه من از دست تو فردا بروم جای دگر\n\nبامدادان که برون می‌نهم از منزل پای\nحسن عهدم نگذارد که نهم پای دگر\n\nهر کسی را سر چیزی و تمنای کسیست\nما به غیر از تو نداریم تمنای دگر\n\nزان که هرگز به جمال تو در آیینه وهم\nمتصور نشود صورت و بالای دگر\n\nوامقی بود که دیوانه عذرایی بود\nمنم امروز و تویی وامق و عذرای دگر\n\nوقت آنست که صحرا گل و سنبل گیرد\nخلق بیرون شده هر قوم به صحرای دگر\n\nبامدادان به تماشای چمن بیرون آی\nتا فراغ از تو نماند به تماشای دگر\n\nهر صباحی غمی از دور زمان پیش آید\nگویم این نیز نهم بر سر غم‌های دگر\n\nبازگویم نه که دوران حیات این همه نیست\nسعدی امروز تحمل کن و فردای دگر\n\n",
            "Source": "https://ganjoor.net/saadi/divan/ghazals/sh301/",
            "Title": "غزل ۳۰۱"
        },
        "9624": {
            "Audio": "https://i.ganjoor.net/a/9624.ogg",
            "Author": "سعدی",
            "Book": "غزلیات سعدی",
            "Poem": "به فلک می‌رسد از روی چو خورشید تو نور\nقل هو الله احد چشم بد از روی تو دور\n\nآدمی چون تو در آفاق نشان نتوان داد\nبلکه در جنت فردوس نباشد چو تو حور\n\nحور فردا که چنین روی بهشتی بیند\nگرش انصاف بود معترف آید به قصور\n\nشب ما روز نباشد مگر آن گاه که تو\nاز شبستان به درآیی چو صباح از دیجور\n\nزندگان را نه عجب گر به تو میلی باشد\nمردگان بازنشینند به عشقت ز قبور\n\nآن بهایم نتوان گفت که جانی دارد\nکه ندارد نظری با چو تو زیبامنظور\n\nسحر چشمان تو باطل نکند چشم آویز\nمست چندان که بکوشند نباشد مستور\n\nاین حلاوت که تو داری نه عجب کز دستت\nعسلی دوزد و زنار ببندد زنبور\n\nآن چه در غیبتت ای دوست به من می‌گذرد\nنتوانم که حکایت کنم الا به حضور\n\nمنم امروز و تو انگشت نمای زن و مرد\nمن به شیرین سخنی تو به نکویی مشهور\n\nسختم آید که به هر دیده تو را می‌نگرند\nسعدیا غیرتت آمد نه عجب سعد غیور\n\n",
            "Source": "https://ganjoor.net/saadi/divan/ghazals/sh302/",
            "Title": "غزل ۳۰۲"
        },
        "9625": {
            "Audio": "https://i.ganjoor.net/a/9625.ogg",
            "Author": "سعدی",
            "Book": "غزلیات سعدی",
            "Poem": "پروانه نمی‌شکیبد از دور\nور قصد کند بسوزدش نور\n\nهر کس به تعلقی گرفتار\nصاحب نظران به عشق منظور\n\nآن روز که روز حشر باشد\nدیوان حساب و عرض منشور\n\nما زنده به ذکر دوست باشیم\nدیگر حیوان به نفخه صور\n\nیا رب که تو در بهشت باشی\nتا کس نکند نگاه در حور\n\nما مست شراب ناب عشقیم\nنه تشنه سلسبیل و کافور\n\nبیم است شرار آه مشتاق\nکآتش بزند حجاب مستور\n\nمن دانم و دردمند بیدار\nآهنگ شب دراز دیجور\n\nآخر ز هلاک ما چه خیزد\nسیمرغ چه می‌کند به عصفور\n\nنزدیک نمی‌شوی به صورت\nوز دیده دل نمی‌شوی دور\n\nاز پیش تو راه رفتنم نیست\nگردن به کمند به که مهجور\n\nسعدی چو مرادت انگبین است\nواجب بود احتمال زنبور\n\n",
            "Source": "https://ganjoor.net/saadi/divan/ghazals/sh303/",
            "Title": "غزل ۳۰۳"
        },
        "9626": {
            "Audio": "https://i.ganjoor.net/a/9626.ogg",
            "Author": "سعدی",
            "Book": "غزلیات سعدی",
            "Poem": "آن کیست که می‌رود به نخجیر\nپای دل دوستان به زنجیر\n\nهمشیره جادوان بابل\nهمسایه لعبتان کشمیر\n\nاین است بهشت اگر شنیدی\nکز دیدن آن جوان شود پیر\n\nاز عشق کمان دست و بازوش\nافتاده خبر ندارد از تیر\n\nنقاش که صورتش ببیند\nاز دست بیفکند تصاویر\n\nای سخت جفای سست پیوند\nرفتی و چنین برفت تقدیر\n\nکوته نظران ملامت از عشق\nبی فایده می‌کنند و تحذیر\n\nبا جان من از جسد برآید\nخونی که فروشده‌ست با شیر\n\nگر جان طلبد حبیب عشاق\nنه منع روا بود نه تأخیر\n\nآن را که مراد دوست باید\nگو ترک مراد خویشتن گیر\n\nسعدی چو اسیر عشق ماندی\nتدبیر تو چیست ترک تدبیر\n\n",
            "Source": "https://ganjoor.net/saadi/divan/ghazals/sh304/",
            "Title": "غزل ۳۰۴"
        },
        "9627": {
            "Audio": "https://i.ganjoor.net/a/9627.ogg",
            "Author": "سعدی",
            "Book": "غزلیات سعدی",
            "Poem": "از همه باشد به حقیقت گزیر\nوز تو نباشد که نداری نظیر\n\nمشرب شیرین نبود بی زحام\nدعوت منعم نبود بی فقیر\n\nآن عرق است از بدنت یا گلاب\nآن نفس است از دهنت یا عبیر\n\nبذل تو کردم تن و هوش و روان\nوقف تو کردم دل و چشم و ضمیر\n\nدل چه بود جان که بدو زنده‌ام\nگو بده ای دوست که گویم بگیر\n\nراحت جان باشد از آن قبضه تیغ\nمرهم دل باشد از آن جعبه تیر\n\nدرد نهانی به که گویم که نیست\nباخبر از درد من الا خبیر\n\nعیب کنندم که چه دیدی در او\nکور نداند که چه بیند بصیر\n\nچون نرود در پی صاحب کمند\nآهوی بیچاره به گردن اسیر\n\nهر که دل شیفته دارد چو من\nبس که بگوید سخن دلپذیر\n\nناله سعدی به چه دانی خوش است\nبوی خوش آید چو بسوزد عبیر\n\n",
            "Source": "https://ganjoor.net/saadi/divan/ghazals/sh305/",
            "Title": "غزل ۳۰۵"
        },
        "9628": {
            "Audio": "https://i.ganjoor.net/a/9628.ogg",
            "Author": "سعدی",
            "Book": "غزلیات سعدی",
            "Poem": "ای پسر دلربا وی قمر دلپذیر\nاز همه باشد گریز وز تو نباشد گزیر\n\nتا تو مصور شدی در دل یکتای من\nجای تصور نماند دیگرم اندر ضمیر\n\nعیب کنندم که چند در پی خوبان روی\nچون نرود بنده‌وار هر که برندش اسیر\n\nبسته زنجیر زلف زود نیابد خلاص\nدیر برآید به جهد هر که فرو شد به قیر\n\nچون تو بتی بگذرد سروقد سیم ساق\nهر که در او ننگرد مرده بود یا ضریر\n\nگر نبرم ناز دوست کیست که مانند اوست\nکبر کند بی خلاف هر که بود بی‌نظیر\n\nقامت زیبای سرو کاین همه وصفش کنند\nهست به صورت بلند لیک به معنی قصیر\n\nهر که طلبکار توست روی نتابد ز تیغ\nوان که هوادار توست بازنگردد به تیر\n\nبوسه دهم بنده‌وار بر قدمت ور سرم\nدر سر این می‌رود بی سر و پایی مگیر\n\nسعدی اگر خون و مال صرف شود در وصال\nآنت مقامی بزرگ اینت بهایی حقیر\n\nگر تو ز ما فارغی وز همه کس بی نیاز\nما به تو مستظهریم وز همه عالم فقیر\n\n",
            "Source": "https://ganjoor.net/saadi/divan/ghazals/sh306/",
            "Title": "غزل ۳۰۶"
        },
        "9629": {
            "Audio": "https://i.ganjoor.net/a/9629.ogg",
            "Author": "سعدی",
            "Book": "غزلیات سعدی",
            "Poem": "دل برگرفتی از برم ای دوست دست گیر\nکز دست می‌رود سرم ای دوست دست گیر\n\nشرط است دستگیری درمندگان و من\nهر روز ناتوان ترم ای دوست دست گیر\n\nپایاب نیست بحر غمت را و من غریق\nخواهم که سر برآورم ای دوست دست گیر\n\nسر می‌نهم که پای برآرم ز دام عشق\nوین کی شود میسرم ای دوست دست گیر\n\nدل جان همی‌سپارد و فریاد می‌کند\nکآخر به کار تو درم ای دوست دست گیر\n\nراضی شدم به یک نظر اکنون که وصل نیست\nآخر بدین محقرم ای دوست دست گیر\n\nاز دامن تو دست ندارم که دست نیست\nبر دستگیر دیگرم ای دوست دست گیر\n\nسعدی نه بارها به تو برداشت دست عجز\nیک بارش از سر کرم ای دوست دست گیر\n\n",
            "Source": "https://ganjoor.net/saadi/divan/ghazals/sh307/",
            "Title": "غزل ۳۰۷"
        },
        "9630": {
            "Audio": "https://i.ganjoor.net/a/9630.ogg",
            "Author": "سعدی",
            "Book": "غزلیات سعدی",
            "Poem": "فتنه‌ام بر زلف و بالای تو ای بدر منیر\nقامت است آن یا قیامت عنبر است آن یا عبیر\n\nگم شدم در راه سودا رهنمایا ره نمای\nشخصم از پای اندر آمد دستگیرا دست گیر\n\nگر ز پیش خود برانی چون سگ از مسجد مرا\nسر ز حکمت برندارم چون مرید از گفت پیر\n\nناوک فریاد من هر ساعت از مجرای دل\nبگذرد از چرخ اطلس همچو سوزن از حریر\n\nچون کنم کز دل شکیبایم ز دلبر ناشکیب\nچون کنم کز جان گزیر است و ز جانان ناگزیر\n\nبی تو گر در جنتم ناخوش شراب سلسبیل\nبا تو گر در دوزخم خرم هوای زمهریر\n\nگر بپرد مرغ وصلت در هوای بخت من\nوه که آن ساعت ز شادی چارپر گردم چو تیر\n\nتا روانم هست خواهم راند نامت بر زبان\nتا وجودم هست خواهم کند نقشت در ضمیر\n\nگر نبارد فضل باران عنایت بر سرم\nلابه بر گردون رسانم چون جهودان در فطیر\n\nبوالعجب شوریده‌ام سهوم به رحمت درگذار\nسهمگن درمانده‌ام جرمم به طاعت درپذیر\n\nآه دردآلود سعدی گر ز گردون بگذرد\nدر تو کافردل نگیرد ای مسلمانان نفیر\n\n",
            "Source": "https://ganjoor.net/saadi/divan/ghazals/sh308/",
            "Title": "غزل ۳۰۸"
        },
        "9631": {
            "Audio": "https://i.ganjoor.net/a/9631.ogg",
            "Author": "سعدی",
            "Book": "غزلیات سعدی",
            "Poem": "ما در این شهر غریبیم و در این ملک فقیر\nبه کمند تو گرفتار و به دام تو اسیر\n\nدر آفاق گشاده‌ست ولیکن بسته‌ست\nاز سر زلف تو در پای دل ما زنجیر\n\nمن نظر بازگرفتن نتوانم همه عمر\nاز من ای خسرو خوبان تو نظر بازمگیر\n\nگر چه در خیل تو بسیار به از ما باشد\nما تو را در همه عالم نشناسیم نظیر\n\nدر دلم بود که جان بر تو فشانم روزی\nباز در خاطرم آمد که متاعیست حقیر\n\nاین حدیث از سر دردیست که من می‌گویم\nتا بر آتش ننهی بوی نیاید ز عبیر\n\nگر بگویم که مرا حال پریشانی نیست\nرنگ رخسار خبر می‌دهد از سر ضمیر\n\nعشق پیرانه سر از من عجبت می‌آید\nچه جوانی تو که از دست ببردی دل پیر\n\nمن از این هر دو کمانخانه ابروی تو چشم\nبرنگیرم وگرم چشم بدوزند به تیر\n\nعجب از عقل کسانی که مرا پند دهند\nبرو ای خواجه که عاشق نبود پندپذیر\n\nسعدیا پیکر مطبوع برای نظر است\nگر نبینی چه بود فایده چشم بصیر\n\n",
            "Source": "https://ganjoor.net/saadi/divan/ghazals/sh309/",
            "Title": "غزل ۳۰۹"
        },
        "9632": {
            "Audio": "https://i.ganjoor.net/a/9632.ogg",
            "Author": "سعدی",
            "Book": "غزلیات سعدی",
            "Poem": "ای به خلق از جهانیان ممتاز\nچشم خلقی به روی خوب تو باز\n\nلازم است آن که دارد این همه لطف\nکه تحمل کنندش این همه ناز\n\nای به عشق درخت بالایت\nمرغ جان رمیده در پرواز\n\nآن نه صاحب نظر بود که کند\nاز چنین روی در به روی فراز\n\nبخورم گر ز دست توست نبید\nنکنم گر خلاف توست نماز\n\nگر بگریم چو شمع معذورم\nکس نگوید در آتشم مگداز\n\nمی‌نگفتم سخن در آتش عشق\nتا نگفت آب دیده غماز\n\nآب و آتش خلاف یک دگرند\nنشنیدیم عشق و صبر انباز\n\nهر که دیدار دوست می‌طلبد\nدوستی را حقیقت است و مجاز\n\nآرزومند کعبه را شرط است\nکه تحمل کند نشیب و فراز\n\nسعدیا زنده عاشقی باشد\nکه بمیرد بر آستان نیاز\n\n",
            "Source": "https://ganjoor.net/saadi/divan/ghazals/sh310/",
            "Title": "غزل ۳۱۰"
        },
        "9633": {
            "Audio": "https://i.ganjoor.net/a/9633.ogg",
            "Author": "سعدی",
            "Book": "غزلیات سعدی",
            "Poem": "متقلب درون جامه ناز\nچه خبر دارد از شبان دراز\n\nعاقل انجام عشق می‌بیند\nتا هم اول نمی‌کند آغاز\n\nجهد کردم که دل به کس ندهم\nچه توان کرد با دو دیده باز\n\nزینهار از بلای تیر نظر\nکه چو رفت از کمان نیاید باز\n\nمگر از شوخی تذروان بود\nکه فرودوختند دیده باز\n\nمحتسب در قفای رندانست\nغافل از صوفیان شاهدباز\n\nپارسایی که خمر عشق چشید\nخانه گو با معاشران پرداز\n\nهر که را با گل آشنایی بود\nگو برو با جفای خار بساز\n\nسپرت می‌بباید افکندن\nای که دل می‌دهی به تیرانداز\n\nهر چه بینی ز دوستان کرمست\nگر اهانت کنند و گر اعزاز\n\nدست مجنون و دامن لیلی\nروی محمود و خاک پای ایاز\n\nهیچ بلبل نداند این دستان\nهیچ مطرب ندارد این آواز\n\nهر متاعی ز معدنی خیزد\nشکر از مصر و سعدی از شیراز\n\n",
            "Source": "https://ganjoor.net/saadi/divan/ghazals/sh311/",
            "Title": "غزل ۳۱۱"
        },
        "9634": {
            "Audio": "https://i.ganjoor.net/a/9634.ogg",
            "Author": "سعدی",
            "Book": "غزلیات سعدی",
            "Poem": "بزرگ دولت آن کز درش تو آیی باز\nبیا بیا که به خیر آمدی کجایی باز\n\nرخی کز او متصور نمی‌شود آرام\nچرا نمودی و دیگر نمی‌نمایی باز\n\nدر دو لختی چشمان شوخ دلبندت\nچه کرده‌ام که به رویم نمی‌گشایی باز\n\nاگر تو را سر ما هست یا غم ما نیست\nمن از تو دست ندارم به بی‌وفایی باز\n\nشراب وصل تو در کام جان من ازلیست\nهنوز مستم از آن جام آشنایی باز\n\nدلی که بر سر کوی تو گم کنم هیهات\nکه جز به روی تو بینم به روشنایی باز\n\nتو را هرآینه باید به شهر دیگر رفت\nکه دل نماند در این شهر تا ربایی باز\n\nعوام خلق ملامت کنند صوفی را\nکز این هوا و طبیعت چرا نیایی باز\n\nاگر حلاوت مستی بدانی ای هشیار\nبه عمر خود نبری نام پارسایی باز\n\nگرت چو سعدی از این در نواله‌ای بخشند\nبرو که خو نکنی هرگز از گدایی باز\n\n",
            "Source": "https://ganjoor.net/saadi/divan/ghazals/sh312/",
            "Title": "غزل ۳۱۲"
        },
        "9635": {
            "Audio": "https://i.ganjoor.net/a/9635.ogg",
            "Author": "سعدی",
            "Book": "غزلیات سعدی",
            "Poem": "برآمد باد صبح و بوی نوروز\nبه کام دوستان و بخت پیروز\n\nمبارک بادت این سال و همه سال\nهمایون بادت این روز و همه روز\n\nچو آتش در درخت افکند گلنار\nدگر منقل منه آتش میفروز\n\nچو نرگس چشم بخت از خواب برخاست\nحسد گو دشمنان را دیده بردوز\n\nبهاری خرم است ای گل کجایی\nکه بینی بلبلان را ناله و سوز\n\nجهان بی ما بسی بوده‌ست و باشد\nبرادر جز نکونامی میندوز\n\nنکویی کن که دولت بینی از بخت\nمبر فرمان بدگوی بدآموز\n\nمنه دل بر سرای عمر سعدی\nکه بر گنبد نخواهد ماند این گوز\n\nدریغا عیش اگر مرگش نبودی\nدریغ آهو اگر بگذاشتی یوز\n\n",
            "Source": "https://ganjoor.net/saadi/divan/ghazals/sh313/",
            "Title": "غزل ۳۱۳"
        },
        "9636": {
            "Audio": "https://i.ganjoor.net/a/9636.ogg",
            "Author": "سعدی",
            "Book": "غزلیات سعدی",
            "Poem": "مبارکتر شب و خرمترین روز\nبه استقبالم آمد بخت پیروز\n\nدهلزن گو دو نوبت زن بشارت\nکه دوشم قدر بود امروز نوروز\n\nمهست این یا ملک یا آدمیزاد\nپری یا آفتاب عالم افروز\n\nندانستی که ضدان در کمینند\nنکو کردی علی رغم بدآموز\n\nمرا با دوست ای دشمن وصالست\nتو را گر دل نخواهد دیده بردوز\n\nشبان دانم که از درد جدایی\nنیاسودم ز فریاد جهان سوز\n\nگر آن شب‌های باوحشت نمی‌بود\nنمی‌دانست سعدی قدر این روز\n\n",
            "Source": "https://ganjoor.net/saadi/divan/ghazals/sh314/",
            "Title": "غزل ۳۱۴"
        },
        "9637": {
            "Audio": "https://i.ganjoor.net/a/9637.ogg",
            "Author": "سعدی",
            "Book": "غزلیات سعدی",
            "Poem": "پیوند روح می‌کند این باد مشک بیز\nهنگام نوبت سحرست ای ندیم خیز\n\nشاهد بخوان و شمع بیفروز و می بنه\nعنبر بسای و عود بسوزان و گل بریز\n\nور دوست دست می‌دهدت هیچ گو مباش\nخوشتر بود عروس نکوروی بی جهاز\n\nامروز باید ار کرمی می‌کند سحاب\nفردا که تشنه مرده بود لای گو بخیز\n\nمن در وفا و عهد چنان کند نیستم\nکز دامن تو دست بدارم به تیغ تیز\n\nگر تیغ می‌زنی سپر اینک وجود من\nعیار مدعی کند از دشمن احتراز\n\nفردا که سر ز خاک برآرم اگر تو را\nبینم فراغتم بود از روز رستخیز\n\nتا خود کجا رسد به قیامت نماز من\nمن روی در تو و همه کس روی در حجاز\n\nسعدی به دام عشق تو در پای بند ماند\nقیدی نکرده‌ای که میسر شود گریز\n\n",
            "Source": "https://ganjoor.net/saadi/divan/ghazals/sh315/",
            "Title": "غزل ۳۱۵"
        },
        "9638": {
            "Audio": "https://i.ganjoor.net/a/9638.ogg",
            "Author": "سعدی",
            "Book": "غزلیات سعدی",
            "Poem": "ساقی سیمتن چه خسبی خیز\nآب شادی بر آتش غم ریز\n\nبوسه‌ای بر کنار ساغر نه\nپس بگردان شراب شهدآمیز\n\nکابر آذار و باد نوروزی\nدرفشان می‌کنند و عنبربیز\n\nجهد کردیم تا نیالاید\nبه خرابات دامن پرهیز\n\nدست بالای عشق زور آورد\nمعرفت را نماند جای ستیز\n\nگفتم ای عقل زورمند چرا\nبرگرفتی ز عشق راه گریز\n\nگفت اگر گربه شیر نر گردد\nنکند با پلنگ دندان تیز\n\nشاهدان می‌کنند خانه زهد\nمطربان می‌زنند راه حجاز\n\nتوبه را تلخ می‌کند در حلق\nیار شیرین زبان شورانگیز\n\nسعدیا هر دمت که دست دهد\nبه سر زلف دوستان آویز\n\nدشمنان را به حال خود بگذار\nتا قیامت کنند و رستاخیز\n\n",
            "Source": "https://ganjoor.net/saadi/divan/ghazals/sh316/",
            "Title": "غزل ۳۱۶"
        },
        "9639": {
            "Audio": "https://i.ganjoor.net/a/9639.ogg",
            "Author": "سعدی",
            "Book": "غزلیات سعدی",
            "Poem": "بوی بهار آمد بنال ای بلبل شیرین نفس\nور پایبندی همچو من فریاد می‌خوان از قفس\n\nگیرند مردم دوستان نامهربان و مهربان\nهر روز خاطر با یکی ما خود یکی داریم و بس\n\nمحمول پیش آهنگ را از من بگو ای ساربان\nتو خواب می‌کن بر شتر تا بانگ می‌دارد جرس\n\nشیرین بضاعت بر مگس چندان که تندی می‌کند\nاو بادبیزن همچنان در دست و می‌آید مگس\n\nپند خردمندان چه سود اکنون که بندم سخت شد\nگر جستم این بار از قفس بیدار باشم زین سپس\n\nگر دوست می‌آید برم یا تیغ دشمن بر سرم\nمن با کسی افتاده‌ام کز وی نپردازم به کس\n\nبا هر که بنشینم دمی کز یاد او غافل شوم\nچون صبح بی خورشیدم از دل بر نمی‌آید نفس\n\nمن مفلسم در کاروان گوهر که خواهی قصد کن\nنگذاشت مطرب دربرم چندان که بستاند عسس\n\nگر پند می‌خواهی بده ور بند می‌خواهی بنه\nدیوانه سر خواهد نهاد آن گه نهد از سر هوس\n\nفریاد سعدی در جهان افکندی ای آرام جان\nچندین به فریاد آوری باری به فریادش برس\n\n",
            "Source": "https://ganjoor.net/saadi/divan/ghazals/sh317/",
            "Title": "غزل ۳۱۷"
        },
        "9640": {
            "Audio": "https://i.ganjoor.net/a/9640.ogg",
            "Author": "سعدی",
            "Book": "غزلیات سعدی",
            "Poem": "امشب مگر به وقت نمی‌خواند این خروس\nعشاق بس نکرده هنوز از کنار و بوس\n\nپستان یار در خم گیسوی تابدار\nچون گوی عاج در خم چوگان آبنوس\n\nیک شب که دوست فتنه خفتست زینهار\nبیدار باش تا نرود عمر بر فسوس\n\nتا نشنوی ز مسجد آدینه بانگ صبح\nیا از در سرای اتابک غریو کوس\n\nلب بر لبی چو چشم خروس ابلهی بود\nبرداشتن بگفته بیهوده خروس\n\n",
            "Source": "https://ganjoor.net/saadi/divan/ghazals/sh318/",
            "Title": "غزل ۳۱۸"
        },
        "9641": {
            "Audio": "https://i.ganjoor.net/a/9641.ogg",
            "Author": "سعدی",
            "Book": "غزلیات سعدی",
            "Poem": "هر که بی دوست می‌برد خوابش\nهمچنان صبر هست و پایابش\n\nخواب از آن چشم چشم نتوان داشت\nکه ز سر برگذشت سیلابش\n\nنه به خود می‌رود گرفته عشق\nدیگری می‌برد به قلابش\n\nچه کند پای بند مهر کسی\nکه نبیند جفای اصحابش\n\nهر که حاجت به درگهی دارد\nلازمست احتمال بوابش\n\nناگزیرست تلخ و شیرینش\nخار و خرما و زهر و جلابش\n\nسایرست این مثل که مستسقی\nنکند رود دجله سیرابش\n\nشب هجران دوست ظلمانیست\nور برآید هزار مهتابش\n\nبرود جان مستمند از تن\nنرود مهر مهر احبابش\n\nسعدیا گوسفند قربانی\nبه که نالد ز دست قصابش\n\n",
            "Source": "https://ganjoor.net/saadi/divan/ghazals/sh319/",
            "Title": "غزل ۳۱۹"
        },
        "9642": {
            "Audio": "https://i.ganjoor.net/a/9642.ogg",
            "Author": "سعدی",
            "Book": "غزلیات سعدی",
            "Poem": "یاری به دست کن که به امید راحتش\nواجب کند که صبر کنی بر جراحتش\n\nما را که ره دهد به سراپرده وصال\nای باد صبحدم خبری ده ز ساحتش\n\nباران چون ستاره‌ام از دیدگان بریخت\nرویی که صبح خیره شود در صباحتش\n\nهر گه که گویم این دل ریشم درست شد\nبر وی پراکند نمکی از ملاحتش\n\nهرچ آن قبیحتر بکند یار دوست روی\nداند که چشم دوست نبیند قباحتش\n\nبیچاره‌ای که صورت رویت خیال بست\nبی دیدنت خیال مبند استراحتش\n\nبا چشم نیم خواب تو خشم آیدم همی\nاز چشم‌های نرگس و چندان وقاحتش\n\nرفتار شاهد و لب خندان و روی خوب\nچون آدمی طمع نکند در سماحتش\n\nسعدی که داد وصف همه نیکوان به داد\nعاجز بماند در تو زبان فصاحتش\n\n",
            "Source": "https://ganjoor.net/saadi/divan/ghazals/sh320/",
            "Title": "غزل ۳۲۰"
        },
        "9643": {
            "Audio": "https://i.ganjoor.net/a/9643.ogg",
            "Author": "سعدی",
            "Book": "غزلیات سعدی",
            "Poem": "آن که هلاک من همی‌خواهد و من سلامتش\nهر چه کند ز شاهدی کس نکند ملامتش\n\nمیوه نمی‌دهد به کس باغ تفرج است و بس\nجز به نظر نمی‌رسد سیب درخت قامتش\n\nداروی دل نمی‌کنم کان که مریض عشق شد\nهیچ دوا نیاورد باز به استقامتش\n\nهر که فدا نمی‌کند دنیی و دین و مال و سر\nگو غم نیکوان مخور تا نخوری ندامتش\n\nجنگ نمی‌کنم اگر دست به تیغ می‌برد\nبلکه به خون مطالبت هم نکنم قیامتش\n\nکاش که در قیامتش بار دگر بدیدمی\nکانچه گناه او بود من بکشم غرامتش\n\nهر که هوا گرفت و رفت از پی آرزوی دل\nگوش مدار سعدیا بر خبر سلامتش\n\n",
            "Source": "https://ganjoor.net/saadi/divan/ghazals/sh321/",
            "Title": "غزل ۳۲۱"
        },
        "9644": {
            "Audio": "https://i.ganjoor.net/a/9644.ogg",
            "Author": "سعدی",
            "Book": "غزلیات سعدی",
            "Poem": "خجل است سرو بستان بر قامت بلندش\nهمه صید عقل گیرد خم زلف چون کمندش\n\nچو درخت قامتش دید صبا به هم برآمد\nز چمن نرست سروی که ز بیخ برنکندش\n\nاگر آفتاب با او زند از گزاف لافی\nمه نو چه زهره دارد که بود سم سمندش\n\nنه چنان ز دست رفته‌ست وجود ناتوانم\nکه معالجت توان کرد به پند یا به بندش\n\nگرم آن قرار بودی که ز دوست برکنم دل\nنشنیدمی ز دشمن سخنان ناپسندش\n\nتو که پادشاه حسنی نظری به بندگان کن\nحذر از دعای درویش و کف نیازمندش\n\nشکرین حدیث سعدی بر او چه قدر دارد\nکه چنو هزار طوطی مگس است پیش قندش\n\n",
            "Source": "https://ganjoor.net/saadi/divan/ghazals/sh322/",
            "Title": "غزل ۳۲۲"
        },
        "9645": {
            "Audio": "https://i.ganjoor.net/a/9645.ogg",
            "Author": "سعدی",
            "Book": "غزلیات سعدی",
            "Poem": "هر که نازک بود تن یارش\nگو دل نازنین نگه دارش\n\nعاشق گل دروغ می‌گوید\nکه تحمل نمی‌کند خارش\n\nنیکخواها در آتشم بگذار\nوین نصیحت مکن که بگذارش\n\nکاش با دل هزار جان بودی\nتا فدا کردمی به دیدارش\n\nعاشق صادق از ملامت دوست\nگر برنجد به دوست مشمارش\n\nکس به آرام جان ما نرسد\nکه نه اول به جان رسد کارش\n\nخانه یار سنگدل این است\nهر که سر می‌زند به دیوارش\n\nخون ما خود محل آن دارد\nکه بود پیش دوست مقدارش\n\nسعدیا گر به جان خطاب کند\nترک جان گوی و دل به دست آرش\n\n",
            "Source": "https://ganjoor.net/saadi/divan/ghazals/sh323/",
            "Title": "غزل ۳۲۳"
        },
        "9646": {
            "Audio": "https://i.ganjoor.net/a/9646.ogg",
            "Author": "سعدی",
            "Book": "غزلیات سعدی",
            "Poem": "هر که نامهربان بود یارش\nواجب است احتمال آزارش\n\nطاقت رفتنم نمی‌ماند\nچون نظر می‌کنم به رفتارش\n\nوز سخن گفتنش چنان مستم\nکه ندانم جواب گفتارش\n\nکشته تیر عشق زنده کند\nگر به سر بگذرد دگربارش\n\nهر چه زان تلخ‌تر بخواهد گفت\nگو بگو از لب شکربارش\n\nعشق پوشیده بود و صبر نماند\nپرده برداشتم ز اسرارش\n\nوه که گر من به خدمتش برسم\nخود چه خدمت کنم به مقدارش\n\nبیم دیوانگیست مردم را\nز آمدن رفتن پری وارش\n\nکاش بیرون نیامدی سلطان\nتا ندیدی گدای بازارش\n\nسعدیا روی دوست نادیدن\nبه که دیدن میان اغیارش\n\n",
            "Source": "https://ganjoor.net/saadi/divan/ghazals/sh324/",
            "Title": "غزل ۳۲۴"
        },
        "9647": {
            "Audio": "https://i.ganjoor.net/a/9647.ogg",
            "Author": "سعدی",
            "Book": "غزلیات سعدی",
            "Poem": "کس ندیده‌ست به شیرینی و لطف و نازش\nکس نبیند که نخواهد که ببیند بازش\n\nمطرب ما را دردیست که خوش می‌نالد\nمرغ عاشق طرب انگیز بود آوازش\n\nبارها در دلم آمد که بپوشم غم عشق\nآبگینه نتواند که بپوشد رازش\n\nمرغ پرنده اگر در قفسی پیر شود\nهمچنان طبع فرامش نکند پروازش\n\nتا چه کردیم دگرباره که شیرین لب دوست\nبه سخن باز نمی‌باشد و چشم از نازش\n\nمن دعا گویم اگر تو همه دشنام دهی\nبنده خدمت بکند ور نکنند اعزازش\n\nغرق دریای غمت را رمقی بیش نماند\nآخر اکنون که بکشتی به کنار اندازش\n\nخون سعدی کم از آن است که دست آلایی\nملخ آن قدر ندارد که بگیرد بازش\n\n",
            "Source": "https://ganjoor.net/saadi/divan/ghazals/sh325/",
            "Title": "غزل ۳۲۵"
        },
        "9648": {
            "Audio": "https://i.ganjoor.net/a/9648.ogg",
            "Author": "سعدی",
            "Book": "غزلیات سعدی",
            "Poem": "دست به جان نمی‌رسد تا به تو برفشانمش\nبر که توان نهاد دل تا ز تو واستانمش\n\nقوت شرح عشق تو نیست زبان خامه را\nگرد در امید تو چند به سر دوانمش\n\nایمنی از خروش من گر به جهان دراوفتد\nفارغی از فغان من گر به فلک رسانمش\n\nآه دریغ و آب چشم ار چه موافق منند\nآتش عشق آن چنان نیست که وانشانمش\n\nهر که بپرسد ای فلان حال دلت چگونه شد\nخون شد و دم به دم همی از مژه می‌چکانمش\n\nعمر من است زلف تو بو که دراز بینمش\nجان من است لعل تو بو که به لب رسانمش\n\nلذت وقت‌های خوش قدر نداشت پیش من\nگر پس از این دمی چنان یابم قدر دانمش\n\nنیست زمام کام دل در کف اختیار من\nگر نه اجل فرارسد زین همه وارهانمش\n\nعشق تو گفته بود هان سعدی و آرزوی من\nبس نکند ز عاشقی تا ز جهان جهانمش\n\nپنجه قصد دشمنان می‌نرسد به خون من\nوین که به لطف می‌کشد منع نمی‌توانمش\n\n",
            "Source": "https://ganjoor.net/saadi/divan/ghazals/sh326/",
            "Title": "غزل ۳۲۶"
        },
        "9649": {
            "Audio": "https://i.ganjoor.net/a/9649.ogg",
            "Author": "سعدی",
            "Book": "غزلیات سعدی",
            "Poem": "چون برآمد ماه روی از مطلع پیراهنش\nچشم بد را گفتم الحمدی بدم پیرامنش\n\nتا چه خواهد کرد با من دور گیتی زین دو کار\nدست او در گردنم یا خون من در گردنش\n\nهر که معلومش نمی‌گردد که زاهد را که کشت\nگو سرانگشتان شاهد بین و رنگ ناخنش\n\nگر چمن گوید مرا همرنگ رویش لاله‌ایست\nاز قفا باید برون کردن زبان سوسنش\n\nماه و پروینش نیارم گفت و سرو و آفتاب\nلطف جان در جسم دارد جسم در پیراهنش\n\nآستین از چنگ مسکینان گرفتم درکشد\nچون تواند رفت و چندین دست دل در دامنش\n\nمن سبیل دشمنان کردم نصیب عرض خویش\nدشمن آن کس در جهان دارم که دارد دشمنش\n\nگر تنم مویی شود از دست جور روزگار\nبر من آسان‌تر بود کآسیب مویی بر تنش\n\nتا چه روی است آن که حیران مانده‌ام در وصف او\nصبحی از مشرق همی‌تابد یکی از روزنش\n\nبعد از این ای یار اگر تفصیل هشیاران کنند\nگر در آنجا نام من بینی قلم بر سر زنش\n\nلایق سعدی نبود این خرقه تقوا و زهد\nساقیا جامی بده وین جامه از سر برکنش\n\n",
            "Source": "https://ganjoor.net/saadi/divan/ghazals/sh327/",
            "Title": "غزل ۳۲۷"
        },
        "9650": {
            "Audio": "https://i.ganjoor.net/a/9650.ogg",
            "Author": "سعدی",
            "Book": "غزلیات سعدی",
            "Poem": "رها نمی‌کند ایام در کنار منش\nکه داد خود بستانم به بوسه از دهنش\n\nهمان کمند بگیرم که صید خاطر خلق\nبدان همی‌کند و درکشم به خویشتنش\n\nولیک دست نیارم زدن در آن سر زلف\nکه مبلغی دل خلق است زیر هر شکنش\n\nغلام قامت آن لعبتم که بر قد او\nبریده‌اند لطافت چو جامه بر بدنش\n\nز رنگ و بوی تو ای سروقد سیم اندام\nبرفت رونق نسرین باغ و نسترنش\n\nیکی به حکم نظر پای در گلستان نه\nکه پایمال کنی ارغوان و یاسمنش\n\nخوشا تفرج نوروز خاصه در شیراز\nکه برکند دل مرد مسافر از وطنش\n\nعزیز مصر چمن شد جمال یوسف گل\nصبا به شهر درآورد بوی پیرهنش\n\nشگفت نیست گر از غیرت تو بر گلزار\nبگرید ابر و بخندد شکوفه بر چمنش\n\nدر این روش که تویی گر به مرده برگذری\nعجب نباشد اگر نعره آید از کفنش\n\nنماند فتنه در ایام شاه جز سعدی\nکه بر جمال تو فتنه‌ست و خلق بر سخنش\n\n",
            "Source": "https://ganjoor.net/saadi/divan/ghazals/sh328/",
            "Title": "غزل ۳۲۸"
        },
        "9651": {
            "Audio": "https://i.ganjoor.net/a/9651.ogg",
            "Author": "سعدی",
            "Book": "غزلیات سعدی",
            "Poem": "خوش است درد که باشد امید درمانش\nدراز نیست بیابان که هست پایانش\n\nنه شرط عشق بود با کمان ابروی دوست\nکه جان سپر نکنی پیش تیربارانش\n\nعدیم را که تمنای بوستان باشد\nضرورت است تحمل ز بوستانبانش\n\nوصال جان جهان یافتن حرامش باد\nکه التفات بود بر جهان و بر جانش\n\nز کعبه روی نشاید به ناامیدی تافت\nکمینه آن که بمیریم در بیابانش\n\nاگر چه ناقص و نادانم این قدر دانم\nکه آبگینه من نیست مرد سندانش\n\nولیک با همه عیب احتمال یار عزیز\nکنند چون نکنند احتمال هجرانش\n\nگر آید از تو به رویم هزار تیر جفا\nجفاست گر مژه بر هم زنم ز پیکانش\n\nحریف را که غم جان خویشتن باشد\nهنوز لاف دروغ است عشق جانانش\n\nحکیم را که دل از دست رفت و پای از جای\nسر صلاح توقع مدار و سامانش\n\nگلی چو روی تو گر ممکن است در آفاق\nنه ممکن است چو سعدی هزاردستانش\n\n",
            "Source": "https://ganjoor.net/saadi/divan/ghazals/sh329/",
            "Title": "غزل ۳۲۹"
        },
        "9652": {
            "Audio": "https://i.ganjoor.net/a/9652.ogg",
            "Author": "سعدی",
            "Book": "غزلیات سعدی",
            "Poem": "زینهار از دهان خندانش\nو آتش لعل و آب دندانش\n\nمگر آن دایه کاین صنم پرورد\nشهد بوده‌ست شیر پستانش\n\nباغبان گر ببیند این رفتار\nسرو بیرون کند ز بستانش\n\nور چنین حور در بهشت آید\nهمه خادم شوند غلمانش\n\nچاهی اندر ره مسلمانان\nنیست الا چه زنخدانش\n\nچند خواهی چو من بر این لب چاه\nمتعطش بر آب حیوانش\n\nشاید این روی اگر سبیل کند\nبر تماشاکنان حیرانش\n\nساربانا جمال کعبه کجاست\nکه بمردیم در بیابانش\n\nبس که در خاک می‌طپند چو گوی\nاز خم زلف همچو چوگانش\n\nلاجرم عقل منهزم شد و صبر\nکه نبودند مرد میدانش\n\nما دگر بی تو صبر نتوانیم\nکه همین بود حد امکانش\n\nاز ملامت چه غم خورد سعدی\nمرده از نیشتر مترسانش\n\n",
            "Source": "https://ganjoor.net/saadi/divan/ghazals/sh330/",
            "Title": "غزل ۳۳۰"
        },
        "9653": {
            "Audio": "https://i.ganjoor.net/a/9653.ogg",
            "Author": "سعدی",
            "Book": "غزلیات سعدی",
            "Poem": "هر که هست التفات بر جانش\nگو مزن لاف مهر جانانش\n\nدرد من بر من از طبیب من است\nاز که جویم دوا و درمانش\n\nآن که سر در کمند وی دارد\nنتوان رفت جز به فرمانش\n\nچه کند بنده حقیر فقیر\nکه نباشد به امر سلطانش\n\nناگزیر است یار عاشق را\nکه ملامت کنند یارانش\n\nوآن که در بحر قلزم است غریق\nچه تفاوت کند ز بارانش\n\nگل به غایت رسید بگذارید\nتا بنالد هزاردستانش\n\nعقل را گر هزار حجت هست\nعشق دعوی کند به بطلانش\n\nهر که را نوبتی زدند این تیر\nدر جراحت بماند پیکانش\n\nناله‌ای می‌کند چو گریه طفل\nکه ندانند درد پنهانش\n\nسخن عشق زینهار مگوی\nیا چو گفتی بیار برهانش\n\nنرود هوشمند در آبی\nتا نبیند نخست پایانش\n\nسعدیا گر به یک دمت بی دوست\nهر دو عالم دهند مستانش\n\n",
            "Source": "https://ganjoor.net/saadi/divan/ghazals/sh331/",
            "Title": "غزل ۳۳۱"
        },
        "9654": {
            "Audio": "https://i.ganjoor.net/a/9654.ogg",
            "Author": "سعدی",
            "Book": "غزلیات سعدی",
            "Poem": "هر که سودای تو دارد چه غم از هر که جهانش\nنگران تو چه اندیشه و بیم از دگرانش\n\nآن پی مهر تو گیرد که نگیرد پی خویشش\nوان سر وصل تو دارد که ندارد غم جانش\n\nهر که از یار تحمل نکند یار مگویش\nوان که در عشق ملامت نکشد مرد مخوانش\n\nچون دل از دست به درشد مثل کره توسن\nنتوان باز گرفتن به همه شهر عنانش\n\nبه جفایی و قفایی نرود عاشق صادق\nمژه بر هم نزند گر بزنی تیر و سنانش\n\nخفته خاک لحد را که تو ناگه به سر آیی\nعجب ار باز نیاید به تن مرده روانش\n\nشرم دارد چمن از قامت زیبای بلندت\nکه همه عمر نبوده‌ست چنین سرو روانش\n\nگفتم از ورطه عشقت به صبوری به درآیم\nباز می‌بینم و دریا نه پدید است کرانش\n\nعهد ما با تو نه عهدی که تغیر بپذیرد\nبوستانیست که هرگز نزند باد خزانش\n\nچه گنه کردم و دیدی که تعلق ببریدی\nبنده بی جرم و خطایی نه صواب لست مرانش\n\nنرسد ناله سعدی به کسی در همه عالم\nکه نه تصدیق کند کز سر دردیست فغانش\n\nگر فلاطون به حکیمی مرض عشق بپوشد\nعاقبت پرده برافتد ز سر راز نهانش\n\n",
            "Source": "https://ganjoor.net/saadi/divan/ghazals/sh332/",
            "Title": "غزل ۳۳۲"
        },
        "9655": {
            "Audio": "https://i.ganjoor.net/a/9655.ogg",
            "Author": "سعدی",
            "Book": "غزلیات سعدی",
            "Poem": "خطا کردی به قول دشمنان گوش\nکه عهد دوستان کردی فراموش\n\nکه گفت آن روی شهرآرای بنمای\nدگربارش که بنمودی فراپوش\n\nدل سنگینت آگاهی ندارد\nکه من چون دیگ رویین می‌زنم جوش\n\nنمی‌بینم خلاص از دست فکرت\nمگر کافتاده باشم مست و مدهوش\n\nبه ظاهر پند مردم می‌نیوشم\nنهانم عشق می‌گوید که منیوش\n\nمگر ساقی که بستانم ز دستش\nمگر مطرب که بر قولش کنم گوش\n\nمرا جامی بده وین جامه بستان\nمرا نقلی بنه وین خرقه بفروش\n\nنشستم تا برون آیی خرامان\nتو بیرون آمدی من رفتم از هوش\n\nتو در عالم نمی‌گنجی ز خوبی\nمرا هرگز کجا گنجی در آغوش\n\nخردمندان نصیحت می‌کنندم\nکه سعدی چون دهل بیهوده مخروش\n\nولیکن تا به چوگان می‌زنندش\nدهل هرگز نخواهد بود خاموش\n\n",
            "Source": "https://ganjoor.net/saadi/divan/ghazals/sh333/",
            "Title": "غزل ۳۳۳"
        },
        "9656": {
            "Audio": "https://i.ganjoor.net/a/9656.ogg",
            "Author": "سعدی",
            "Book": "غزلیات سعدی",
            "Poem": "قیامت باشد آن قامت در آغوش\nشراب سلسبیل از چشمه نوش\n\nغلام کیست آن لعبت که ما را\nغلام خویش کرد و حلقه در گوش\n\nپری پیکر بتی کز سحر چشمش\nنیامد خواب در چشمان من دوش\n\nنه هر وقتم به یاد خاطر آید\nکه خود هرگز نمی‌گردد فراموش\n\nحلالش باد اگر خونم بریزد\nکه سر در پای او خوشتر که بر دوش\n\nنصیحتگوی ما عقلی ندارد\nبرو گو در صلاح خویشتن کوش\n\nدهل زیر گلیم از خلق پنهان\nنشاید کرد و آتش زیر سرپوش\n\nبیا ای دوست ور دشمن ببیند\nچه خواهد کرد گو می‌بین و می‌جوش\n\nتو از ما فارغ و ما با تو همراه\nز ما فریاد می‌آید تو خاموش\n\nحدیث حسن خویش از دیگری پرس\nکه سعدی در تو حیران است و مدهوش\n\n",
            "Source": "https://ganjoor.net/saadi/divan/ghazals/sh334/",
            "Title": "غزل ۳۳۴"
        },
        "9657": {
            "Audio": "https://i.ganjoor.net/a/9657.ogg",
            "Author": "سعدی",
            "Book": "غزلیات سعدی",
            "Poem": "یکی را دست حسرت بر بناگوش\nیکی با آن که می‌خواهد در آغوش\n\nنداند دوش بر دوش حریفان\nکه تنها مانده چون خفت از غمش دوش\n\nنکوگویان نصیحت می‌کنندم\nز من فریاد می‌آید که خاموش\n\nز بانگ رود و آوای سرودم\nدگر جای نصیحت نیست در گوش\n\nمرا گویند چشم از وی بپوشان\nورا گو برقعی بر خویشتن پوش\n\nنشانی زان پری تا در خیال است\nنیاید هرگز این دیوانه با هوش\n\nنمی‌شاید گرفتن چشمه چشم\nکه دریای درون می‌آورد جوش\n\nبیا تا هر چه هست از دست محبوب\nبیاشامیم اگر زهر است اگر نوش\n\nمرا در خاک راه دوست بگذار\nبرو گو دشمن اندر خون من کوش\n\nنه یاری سست پیمان است سعدی\nکه در سختی کند یاری فراموش\n\n",
            "Source": "https://ganjoor.net/saadi/divan/ghazals/sh335/",
            "Title": "غزل ۳۳۵"
        },
        "9658": {
            "Audio": "https://i.ganjoor.net/a/9658.ogg",
            "Author": "سعدی",
            "Book": "غزلیات سعدی",
            "Poem": "رفتی و نمی‌شوی فراموش\nمی‌آیی و می‌روم من از هوش\n\nسحر است کمان ابروانت\nپیوسته کشیده تا بناگوش\n\nپایت بگذار تا ببوسم\nچون دست نمی‌رسد به آغوش\n\nجور از قبلت مقام عدل است\nنیش سخنت مقابل نوش\n\nبی‌کار بود که در بهاران\nگویند به عندلیب مخروش\n\nدوش آن غم دل که می‌نهفتم\nباد سحرش ببرد سرپوش\n\nآن سیل که دوش تا کمر بود\nامشب بگذشت خواهد از دوش\n\nشهری متحدثان حسنت\nالا متحیران خاموش\n\nبنشین که هزار فتنه برخاست\nاز حلقه عارفان مدهوش\n\nآتش که تو می‌کنی محال است\nکاین دیگ فرونشیند از جوش\n\nبلبل که به دست شاهد افتاد\nیاران چمن کند فراموش\n\nای خواجه برو به هر چه داری\nیاری بخر و به هیچ مفروش\n\nگر توبه دهد کسی ز عشقت\nاز من بنیوش و پند منیوش\n\nسعدی همه ساله پند مردم\nمی‌گوید و خود نمی‌کند گوش\n\n",
            "Source": "https://ganjoor.net/saadi/divan/ghazals/sh336/",
            "Title": "غزل ۳۳۶"
        },
        "9659": {
            "Audio": "https://i.ganjoor.net/a/9659.ogg",
            "Author": "سعدی",
            "Book": "غزلیات سعدی",
            "Poem": "گر یکی از عشق برآرد خروش\nبر سر آتش نه غریب است جوش\n\nپیرهنی گر بدرد ز اشتیاق\nدامن عفوش به گنه بربپوش\n\nبوی گل آورد نسیم صبا\nبلبل بیدل ننشیند خموش\n\nمطرب اگر پرده از این ره زند\nبازنیایند حریفان به هوش\n\nساقی اگر باده از این خم دهد\nخرقه صوفی ببرد می فروش\n\nزهر بیاور که ز اجزای من\nبانگ برآید به ارادت که نوش\n\nاز تو نپرسند درازای شب\nآن کس داند که نخفته‌ست دوش\n\nحیف بود مردن بی عاشقی\nتا نفسی داری و نفسی بکوش\n\nسر که نه در راه عزیزان رود\nبار گران است کشیدن به دوش\n\nسعدی اگر خاک شود همچنان\nناله زاریدنش آید به گوش\n\nهر که دلی دارد از انفاس او\nمی‌شنود تا به قیامت خروش\n\n",
            "Source": "https://ganjoor.net/saadi/divan/ghazals/sh337/",
            "Title": "غزل ۳۳۷"
        },
        "9660": {
            "Audio": "https://i.ganjoor.net/a/9660.ogg",
            "Author": "سعدی",
            "Book": "غزلیات سعدی",
            "Poem": "دلی که دید که غایب شده‌ست از این درویش\nگرفته از سر مستی و عاشقی سر خویش\n\nبه دست آن که فتاده‌ست اگر مسلمان است\nمگر حلال ندارد مظالم درویش\n\nدل شکسته مروت بود که بازدهند\nکه باز می‌دهد این دردمند را دل ریش\n\nمه دوهفته اسیرش گرفت و بند نهاد\nدو هفته رفت که از وی خبر نیامد بیش\n\nرمیده‌ای که نه از خویشتن خبر دارد\nنه از ملامت بیگانه و نصیحت خویش\n\nبه شادکامی دشمن کسی سزاوار است\nکه نشنود سخن دوستان نیک اندیش\n\nکنون به سختی و آسانیش بباید ساخت\nکه در طبیعت زنبور نوش باشد و نیش\n\nدگر به یار جفاکار دل منه سعدی\nنمی‌دهیم و به شوخی همی‌برند از پیش\n\n",
            "Source": "https://ganjoor.net/saadi/divan/ghazals/sh338/",
            "Title": "غزل ۳۳۸"
        },
        "9661": {
            "Audio": "https://i.ganjoor.net/a/9661.ogg",
            "Author": "سعدی",
            "Book": "غزلیات سعدی",
            "Poem": "گردن افراشته‌ام بر فلک از طالع خویش\nکاین منم با تو گرفته ره صحرا در پیش\n\nعمرها بوده‌ام اندر طلبت چاره کنان\nسال‌ها گشته‌ام از دست تو دستان اندیش\n\nپایم امروز فرورفت به گنجینه کام\nکامم امروز برآمد به مراد دل خویش\n\nچون میسر شدی ای در ز دریا برتر\nچون به دست آمدی ای لقمه از حوصله بیش\n\nافسر خاقان وان گاه سر خاک آلود\nخیمه سلطان وان گاه فضای درویش\n\nسعدی ار نوش وصال تو بیابد چه عجب\nسال‌ها خورده ز زنبور سخن‌های تو نیش\n\n",
            "Source": "https://ganjoor.net/saadi/divan/ghazals/sh339/",
            "Title": "غزل ۳۳۹"
        },
        "9662": {
            "Audio": "https://i.ganjoor.net/a/9662.ogg",
            "Author": "سعدی",
            "Book": "غزلیات سعدی",
            "Poem": "هر کسی را هوسی در سر و کاری در پیش\nمن بی‌کار گرفتار هوای دل خویش\n\nهرگز اندیشه نکردم که تو با من باشی\nچون به دست آمدی ای لقمه از حوصله بیش\n\nاین تویی با من و غوغای رقیبان از پس\nوین منم با تو گرفته ره صحرا در پیش\n\nهمچنان داغ جدایی جگرم می‌سوزد\nمگرم دست چو مرهم بنهی بر دل ریش\n\nباور از بخت ندارم که تو مهمان منی\nخیمه پادشه آن گاه فضای درویش\n\nزخم شمشیر غمت را ننهم مرهم کس\nطشت زرینم و پیوند نگیرم به سریش\n\nعاشقان را نتوان گفت که بازآی از مهر\nکافران را نتوان گفت که برگرد از کیش\n\nمنم امروز و تو و مطرب و ساقی و حسود\nخویشتن گو به در حجره بیاویز چو خیش\n\nمن خود از کید عدو باک ندارم لیکن\nکژدم از خبث طبیعت بزند سنگ به نیش\n\nتو به آرام دل خویش رسیدی سعدی\nمی خور و غم مخور از شنعت بیگانه و خویش\n\nای که گفتی به هوا دل منه و مهر مبند\nمن چنینم تو برو مصلحت خویش اندیش\n\n",
            "Source": "https://ganjoor.net/saadi/divan/ghazals/sh340/",
            "Title": "غزل ۳۴۰"
        },
        "9663": {
            "Audio": "https://i.ganjoor.net/a/9663.ogg",
            "Author": "سعدی",
            "Book": "غزلیات سعدی",
            "Poem": "گرم قبول کنی ور برانی از بر خویش\nنگردم از تو و گر خود فدا کنم سر خویش\n\nتو دانی ار بنوازی و گر بیندازی\nچنان که در دلت آید به رای انور خویش\n\nنظر به جانب ما گر چه منت است و ثواب\nغلام خویش همی‌پروری و چاکر خویش\n\nاگر برابر خویشم به حکم نگذاری\nخیال روی تو نگذارم از برابر خویش\n\nمرا نصیحت بیگانه منفعت نکند\nکه راضیم که قفا بینم از ستمگر خویش\n\nحدیث صبر من از روی تو همان مثل است\nکه صبر طفل به شیر از کنار مادر خویش\n\nرواست گر همه خلق از نظر بیندازی\nکه هیچ خلق نبینی به حسن و منظر خویش\n\nبه عشق روی تو گفتم که جان برافشانم\nدگر به شرم درافتادم از محقر خویش\n\nتو سر به صحبت سعدی درآوری هیهات\nزهی خیال که من کرده‌ام مصور خویش\n\nچه بر سر آید از این شوق غالبم دانی\nهمانچه مورچه را بر سر آمد از پر خویش\n\n",
            "Source": "https://ganjoor.net/saadi/divan/ghazals/sh341/",
            "Title": "غزل ۳۴۱"
        },
        "9664": {
            "Audio": "https://i.ganjoor.net/a/9664.ogg",
            "Author": "سعدی",
            "Book": "غزلیات سعدی",
            "Poem": "یار بیگانه نگیرد هر که دارد یار خویش\nای که دستی چرب داری پیشتر دیوار خویش\n\nخدمتت را هر که فرمایی کمر بندد به طوع\nلیکن آن بهتر که فرمایی به خدمتگار خویش\n\nمن هم اول روز گفتم جان فدای روی تو\nشرط مردی نیست برگردیدن از گفتار خویش\n\nدرد عشق از هر که می‌پرسم جوابم می‌دهد\nاز که می‌پرسی که من خود عاجزم در کار خویش\n\nصبر چون پروانه باید کردنت بر داغ عشق\nای که صحبت با یکی داری نه در مقدار خویش\n\nیا چو دیدارم نمودی دل نبایستی شکست\nیا نبایستی نمود اول مرا دیدار خویش\n\nحد زیبایی ندارند این خداوندان حسن\nای دریغا گر بخوردندی غم غمخوار خویش\n\nعقل را پنداشتم در عشق تدبیری بود\nمن نخواهم کرد دیگر تکیه بر پندار خویش\n\nهر که خواهد در حق ما هر چه خواهد گو بگوی\nما نمی‌داریم دست از دامن دلدار خویش\n\nروز رستاخیز کان جا کس نپردازد به کس\nمن نپردازم به هیچ از گفت و گوی یار خویش\n\nسعدیا در کوی عشق از پارسایی دم مزن\nهر متاعی را خریداریست در بازار خویش\n\n",
            "Source": "https://ganjoor.net/saadi/divan/ghazals/sh342/",
            "Title": "غزل ۳۴۲"
        },
        "9665": {
            "Audio": "https://i.ganjoor.net/a/9665.ogg",
            "Author": "سعدی",
            "Book": "غزلیات سعدی",
            "Poem": "به عمر خویش ندیدم شبی که مرغ دلم\nنخواند بر گل رویت چه جای بلبل باغ\n\nتو را فراغت ما گر بود و گر نبود\nمرا به روی تو از هر که عالمست فراغ\n\nز درد عشق تو امید رستگاری نیست\nگریختن نتوانند بندگان به داغ\n\nتو را که این همه بلبل نوای عشق زنند\nچه التفات بود بر ادای منکر زاغ\n\nدلیل روی تو هم روی توست سعدی را\nچراغ را نتوان دید جز به نور چراغ\n\n",
            "Source": "https://ganjoor.net/saadi/divan/ghazals/sh343/",
            "Title": "غزل ۳۴۳"
        },
        "9666": {
            "Audio": "https://i.ganjoor.net/a/9666.ogg",
            "Author": "سعدی",
            "Book": "غزلیات سعدی",
            "Poem": "ساقی بده آن شراب گلرنگ\nمطرب بزن آن نوای بر چنگ\n\nکز زهد ندیده‌ام فتوحی\nتا کی زنم آبگینه بر سنگ\n\nخون شد دل من ندیده کامی\nالا که برفت نام با ننگ\n\nعشق آمد و عقل همچو بادی\nرفت از بر من هزار فرسنگ\n\nای زاهد خرقه پوش تا کی\nبا عاشق خسته دل کنی جنگ\n\nگرد دو جهان بگشته عاشق\nزاهد بنگر نشسته دلتنگ\n\nمن خرقه فکنده‌ام ز عشقت\nباشد که به وصل تو زنم چنگ\n\nسعدی همه روز عشق می‌باز\nتا در دو جهان شوی به یک رنگ\n\n",
            "Source": "https://ganjoor.net/saadi/divan/ghazals/sh344/",
            "Title": "غزل ۳۴۴"
        },
        "9667": {
            "Audio": "https://i.ganjoor.net/a/9667.ogg",
            "Author": "سعدی",
            "Book": "غزلیات سعدی",
            "Poem": "گرم بازآمدی محبوب سیم اندام سنگین دل\nگل از خارم برآوردی و خار از پا و پا از گل\n\nایا باد سحرگاهی گر این شب روز می‌خواهی\nاز آن خورشید خرگاهی برافکن دامن محمل\n\nگر او سرپنجه بگشاید که عاشق می‌کشم شاید\nهزارش صید پیش آید به خون خویش مستعجل\n\nگروهی همنشین من خلاف عقل و دین من\nبگیرند آستین من که دست از دامنش بگسل\n\nملامتگوی عاشق را چه گوید مردم دانا\nکه حال غرقه در دریا نداند خفته بر ساحل\n\nبه خونم گر بیالاید دو دست نازنین شاید\nنه قتلم خوش همی‌آید که دست و پنجه قاتل\n\nاگر عاقل بود داند که مجنون صبر نتواند\nشتر جایی بخواباند که لیلی را بود منزل\n\nز عقل اندیشه‌ها زاید که مردم را بفرساید\nگرت آسودگی باید برو عاشق شو ای عاقل\n\nمرا تا پای می‌پوید طریق وصل می‌جوید\nبهل تا عقل می‌گوید زهی سودای بی‌حاصل\n\nعجایب نقش‌ها بینی خلاف رومی و چینی\nاگر با دوست بنشینی ز دنیا و آخرت غافل\n\nدر این معنی سخن باید که جز سعدی نیاراید\nکه هرچ از جان برون آید نشیند لاجرم بر دل\n\n",
            "Source": "https://ganjoor.net/saadi/divan/ghazals/sh345/",
            "Title": "غزل ۳۴۵"
        },
        "9668": {
            "Audio": "https://i.ganjoor.net/a/9668.ogg",
            "Author": "سعدی",
            "Book": "غزلیات سعدی",
            "Poem": "مرا رسد که برآرم هزار ناله چو بلبل\nکه احتمال ندارم ز دوستان ورقی گل\n\nخبر برید به بلبل که عهد می‌شکند گل\nتو نیز اگر بتوانی ببند بار تحول\n\nاما اخالص ودی الم اراعک جهدی\nفکیف تنقض عهدی و فیم تهجرنی قل\n\nاگر چه مالک رقی و پادشاه به حقی\nهمت حلال نباشد ز خون بنده تغافل\n\nمن المبلغ عنی الی معذب قلبی\nاذا جرحت فؤادی بسیف لحظک فاقتل\n\nتو آن کمند نداری که من خلاص بیابم\nاسیر ماندم و درمان تحمل است و تذلل\n\nلاو ضحن بسری و لو تهتک ستری\nاذالاحبه ترضی دع اللوائم تعذل\n\nوفا و عهد مودت میان اهل ارادت\nنه چون بقای شکوفه‌ست و عشقبازی بلبل\n\nتمیل بین یدینا و لا تمیل الینا\nلقد شددت علینا الام تعقد فاحلل\n\nمرا که چشم ارادت به روی و موی تو باشد\nدلیل صدق نباشد نظر به لاله و سنبل\n\nفتات شعرک مسک ان اتخذت عبیرا\nو حشو ثوبک ورد و طیب فیک قرنفل\n\nتو خود تأمل سعدی نمی‌کنی که ببینی\nکه هیچ بار ندیدت که سیر شد ز تأمل\n\n",
            "Source": "https://ganjoor.net/saadi/divan/ghazals/sh346/",
            "Title": "غزل ۳۴۶"
        },
        "9669": {
            "Audio": "https://i.ganjoor.net/a/9669.ogg",
            "Author": "سعدی",
            "Book": "غزلیات سعدی",
            "Poem": "جزای آن که نگفتیم شکر روز وصال\nشب فراق نخفتیم لاجرم ز خیال\n\nبدار یک نفس ای قائد این زمام جمال\nکه دیده سیر نمی‌گردد از نظر به جمال\n\nدگر به گوش فراموش عهد سنگین دل\nپیام ما که رساند مگر نسیم شمال\n\nبه تیغ هندی دشمن قتال می‌نکند\nچنان که دوست به شمشیر غمزه قتال\n\nجماعتی که نظر را حرام می‌گویند\nنظر حرام بکردند و خون خلق حلال\n\nغزال اگر به کمند اوفتد عجب نبود\nعجب فتادن مرد است در کمند غزال\n\nتو بر کنار فراتی ندانی این معنی\nبه راه بادیه دانند قدر آب زلال\n\nاگر مراد نصیحت کنان ما این است\nکه ترک دوست بگویم تصوریست محال\n\nبه خاک پای تو داند که تا سرم نرود\nز سر به در نرود همچنان امید وصال\n\nحدیث عشق چه حاجت که بر زبان آری\nبه آب دیده خونین نبشته صورت حال\n\nسخن دراز کشیدیم و همچنان باقیست\nکه ذکر دوست نیارد به هیچ گونه ملال\n\nبه ناله کار میسر نمی‌شود سعدی\nولیک ناله بیچارگان خوش است بنال\n\n",
            "Source": "https://ganjoor.net/saadi/divan/ghazals/sh347/",
            "Title": "غزل ۳۴۷"
        },
        "9670": {
            "Audio": "https://i.ganjoor.net/a/9670.ogg",
            "Author": "سعدی",
            "Book": "غزلیات سعدی",
            "Poem": "چشم خدا بر تو ای بدیع شمایل\nیار من و شمع جمع و شاه قبایل\n\nجلوه کنان می‌روی و باز می‌آیی\nسرو ندیدم بدین صفت متمایل\n\nهر صفتی را دلیل معرفتی هست\nروی تو بر قدرت خدای دلایل\n\nقصه لیلی مخوان و غصه مجنون\nعهد تو منسوخ کرد ذکر اوایل\n\nنام تو می‌رفت و عارفان بشنیدند\nهر دو به رقص آمدند سامع و قایل\n\nپرده چه باشد میان عاشق و معشوق\nسد سکندر نه مانع است و نه حایل\n\nگو همه شهرم نگه کنند و ببینند\nدست در آغوش یار کرده حمایل\n\nدور به آخر رسید و عمر به پایان\nشوق تو ساکن نگشت و مهر تو زایل\n\nگر تو برانی کسم شفیع نباشد\nره به تو دانم دگر به هیچ وسایل\n\nبا که نگفتم حکایت غم عشقت\nاین همه گفتیم و حل نگشت مسائل\n\nسعدی از این پس نه عاقلست نه هشیار\nعشق بچربید بر فنون فضایل\n\n",
            "Source": "https://ganjoor.net/saadi/divan/ghazals/sh348/",
            "Title": "غزل ۳۴۸"
        },
        "9671": {
            "Audio": "https://i.ganjoor.net/a/9671.ogg",
            "Author": "سعدی",
            "Book": "غزلیات سعدی",
            "Poem": "بی‌دل گمان مبر که نصیحت کند قبول\nمن گوش استماع ندارم لمن یقول\n\nتا عقل داشتم نگرفتم طریق عشق\nجایی دلم برفت که حیران شود عقول\n\nآخر نه دل به دل رود انصاف من بده\nچون است من به وصل تو مشتاق و تو ملول\n\nیک دم نمی‌رود که نه در خاطری ولیک\nبسیار فرق باشد از اندیشه تا وصول\n\nروزی سرت ببوسم و در پایت اوفتم\nپروانه را چه حاجت پروانه دخول\n\nگنجشک بین که صحبت شاهینش آرزوست\nبیچاره در هلاک تن خویشتن عجول\n\nنفسی تزول عاقبة الامر فی الهوی\nیا منیتی و ذکرک فی النفس لایزول\n\nما را به جز تو در همه عالم عزیز نیست\nگر رد کنی بضاعت مزجاة ور قبول\n\nای پیک نامه بر که خبر می‌بری به دوست\nیالیت اگر به جای تو من بودمی رسول\n\nدوران دهر و تجربتم سر سپید کرد\nوز سر به در نمی‌رودم همچنان فضول\n\nسعدی چو پای بند شدی بار غم ببر\nعیار دست بسته نباشد مگر حمول\n\n",
            "Source": "https://ganjoor.net/saadi/divan/ghazals/sh349/",
            "Title": "غزل ۳۴۹"
        },
        "9672": {
            "Audio": "https://i.ganjoor.net/a/9672.ogg",
            "Author": "سعدی",
            "Book": "غزلیات سعدی",
            "Poem": "من ایستاده‌ام اینک به خدمتت مشغول\nمرا از آن چه که خدمت قبول یا نه قبول\n\nنه دست با تو درآویختن نه پای گریز\nنه احتمال فراق و نه اختیار وصول\n\nکمند عشق نه بس بود زلف مفتولت\nکه روی نیز بکردی ز دوستان مفتول\n\nمن آنم ار تو نه آنی که بودی اندر عهد\nبه دوستی که نکردم ز دوستیت عدول\n\nملامتت نکنم گر چه بی‌وفا یاری\nهزار جان عزیزت فدای طبع ملول\n\nمرا گناه خود است ار ملامت تو برم\nکه عشق بار گران بود و من ظلوم جهول\n\nگر آن چه بر سر من می‌رود ز دست فراق\nعلی التمام فروخوانم الحدیث یطول\n\nز دست گریه کتابت نمی‌توانم کرد\nکه می‌نویسم و در حال می‌شود مغسول\n\nمن از کجا و نصیحت کنان بیهده گوی\nحکیم را نرسد کدخدایی بهلول\n\nطریق عشق به گفتن نمی‌توان آموخت\nمگر کسی که بود در طبیعتش مجبول\n\nاسیر بند غمت را به لطف خویش بخوان\nکه گر به قهر برانی کجا شود مغلول\n\nنه زور بازوی سعدی که دست قوت شیر\nسپر بیفکند از تیغ غمزه مسلول\n\n",
            "Source": "https://ganjoor.net/saadi/divan/ghazals/sh350/",
            "Title": "غزل ۳۵۰"
        },
        "9673": {
            "Audio": "https://i.ganjoor.net/a/9673.ogg",
            "Author": "سعدی",
            "Book": "غزلیات سعدی",
            "Poem": "نشسته بودم و خاطر به خویشتن مشغول\nدر سرای به هم کرده از خروج و دخول\n\nشب دراز دو چشمم بر آستان امید\nکه بامداد در حجره می‌زند مأمول\n\nخمار در سر و دستش به خون هشیاران\nخضیب و نرگس مستش به جادویی مکحول\n\nبیار ساقی و همسایه گو دو چشم ببند\nکه من دو گوش بیاکندم از حدیث عذول\n\nچنان تصور معشوق در خیال من است\nکه دیگرم متصور نمی‌شود معقول\n\nحدیث عقل در ایام پادشاهی عشق\nچنان شده‌ست که فرمان عامل معزول\n\nشکایت از تو ندارم که شکر باید کرد\nگرفته خانه درویش پادشه به نزول\n\nبر آن سماط که منظور میزبان باشد\nشکم پرست کند التفات بر مأکول\n\nبه دوستی که ز دست تو ضربت شمشیر\nچنان موافق طبع آیدم که ضرب اصول\n\nمرا به عاشقی و دوست را به معشوقی\nچه نسبت است بگویید قاتل و مقتول\n\nمرا به گوش تو باید حکایت از لب خویش\nدریغ باشد پیغام ما به دست رسول\n\nدرون خاطر سعدی مجال غیر تو نیست\nچو خوش بود به تو از هر که در جهان مشغول\n\n",
            "Source": "https://ganjoor.net/saadi/divan/ghazals/sh351/",
            "Title": "غزل ۳۵۱"
        },
        "9674": {
            "Audio": "https://i.ganjoor.net/a/9674.ogg",
            "Author": "سعدی",
            "Book": "غزلیات سعدی",
            "Poem": "جانا هزاران آفرین بر جانت از سر تا قدم\nصانع خدایی کاین وجود آورد بیرون از عدم\n\nخورشید بر سرو روان دیگر ندیدم در جهان\nوصفت نگنجد در بیان نامت نیاید در قلم\n\nگفتم چو طاووسی مگر عضوی ز عضوی خوبتر\nمی‌بینمت چون نیشکر شیرینی از سر تا قدم\n\nچندان که می‌بینم جفا امید می‌دارم وفا\nچشمانت می‌گویند لا ابروت می‌گوید نعم\n\nآخر نگاهی بازکن وانگه عتاب آغاز کن\nچندان که خواهی ناز کن چون پادشاهان بر خدم\n\nچون دل ببردی دین مبر هوش از من مسکین مبر\nبا مهربانان کین مبر لاتقتلوا صید الحرم\n\nخار است و گل در بوستان هرچ او کند نیکوست آن\nسهل است پیش دوستان از دوستان بردن ستم\n\nاو رفت و جان می‌پرورد این جامه بر خود می‌درد\nسلطان که خوابش می‌برد از پاسبانانش چه غم\n\nمی‌زد به شمشیر جفا می‌رفت و می‌گفت از قفا\nسعدی بنالیدی ز ما مردان ننالند از الم\n\n",
            "Source": "https://ganjoor.net/saadi/divan/ghazals/sh352/",
            "Title": "غزل ۳۵۲"
        },
        "9675": {
            "Audio": "https://i.ganjoor.net/a/9675.ogg",
            "Author": "سعدی",
            "Book": "غزلیات سعدی",
            "Poem": "رفیق مهربان و یار همدم\nهمه کس دوست می‌دارند و من هم\n\nنظر با نیکوان رسمیست معهود\nنه این بدعت من آوردم به عالم\n\nتو گر دعوی کنی پرهیزگاری\nمصدق دارمت والله اعلم\n\nو گر گویی که میل خاطرم نیست\nمن این دعوی نمی‌دارم مسلم\n\nحدیث عشق اگر گویی گناه است\nگناه اول ز حوا بود و آدم\n\nگرفتار کمند ماه رویان\nنه از مدحش خبر باشد نه از ذم\n\nچو دست مهربان بر سینه ریش\nبه گیتی در ندارم هیچ مرهم\n\nبگردان ساقیا جام لبالب\nبیاموز از فلک دور دمادم\n\nاگر دانی که دنیا غم نیرزد\nبه روی دوستان خوش باش و خرم\n\nغنیمت دان اگر دانی که هر روز\nز عمر مانده روزی می‌شود کم\n\nمنه دل بر سرای عمر سعدی\nکه بنیادش نه بنیادیست محکم\n\nبرو شادی کن ای یار دل افروز\nچو خاکت می‌خورد چندین مخور غم\n\n",
            "Source": "https://ganjoor.net/saadi/divan/ghazals/sh353/",
            "Title": "غزل ۳۵۳"
        },
        "9676": {
            "Audio": "https://i.ganjoor.net/a/9676.ogg",
            "Author": "سعدی",
            "Book": "غزلیات سعدی",
            "Poem": "وقت‌ها یک دم برآسودی تنم\nقال مولائی لطرفی لا تنم\n\nاسقیانی و دعانی افتضح\nعشق و مستوری نیامیزد به هم\n\nما به مسکینی سلاح انداختیم\nلا تحلوا قتل من القی السلم\n\nیا غریب الحسن رفقا بالغریب\nخون درویشان مریز ای محتشم\n\nگر نکردستی به خونم پنجه تیز\nما لذاک الکف مخضوبا بدم\n\nقد ملکت القلب ملکا دائما\nخواهی اکنون عدل کن خواهی ستم\n\nگر بخوانی ور برانی بنده‌ایم\nلا ابالی ان دعالی او شتم\n\nیا قضیب البان ما هذا الوقوف\nگر خلاف سرو می‌خواهی بچم\n\nعمرها پرهیز می‌کردم ز عشق\nما حسبت الان الا قد هجم\n\nخلیانی نحو منظوری اقف\nتا چو شمع از سر بسوزم تا قدم\n\nدر ازل رفته‌ست ما را دوستی\nلا تخونونی فعهدی ماانصرم\n\nبذل روحی فیک امر هین\nخود چه باشد در کف حاتم درم\n\nبنده‌ام تا زنده‌ام بی زینهار\nلم ازل عبدا و اوصالی رمم\n\nشنعة العذال عندی لم تفد\nکز ازل بر من کشیدند این رقم\n\nگر بنالم وقتی از زخمی قدیم\nلا تلومونی فجرحی ما التحم\n\nان ترد محو البرایا فانکشف\nتا وجود خلق ریزی در عدم\n\nعقل و صبر از من چه می‌جویی که عشق\nکلما اسست بنیانا هدم\n\nانت فی قلبی الم تعلم به\nکز نصیحت کن نمی‌بیند الم\n\nسعدیا جان صرف کن در پای دوست\nان غایات الامانی تغتنم\n\n",
            "Source": "https://ganjoor.net/saadi/divan/ghazals/sh354/",
            "Title": "غزل ۳۵۴"
        },
        "9677": {
            "Audio": "https://i.ganjoor.net/a/9677.ogg",
            "Author": "سعدی",
            "Book": "غزلیات سعدی",
            "Poem": "انتبه قبل السحر یا ذالمنام\nنوبت عشرت بزن پیش آر جام\n\nتا سوار عقل بردارد دمی\nطبع شورانگیز را دست از لگام\n\nدوری از بط در قدح کن پیش از آنک\nدر خروش آید خروس صبح بام\n\nمرغ جانم را به مشکین سلسله\nطوق بر گردن نهادی چون حمام\n\nز آهنین چنگال شاهین غمت\nرخنه رخنه‌ست اندرون من چو دام\n\nساعتی چون گل به صحرا درگذر\nیک زمان چون سرو در بستان خرام\n\nتا شود بر گل نکورویی وبال\nتا شود بر سرو رعنایی حرام\n\nطوطیان جان سعدی را به لطف\nشکری ده از لب یاقوت فام\n\nناله بلبل به مستی خوشتر است\nساتکینی ساتکینی ای غلام\n\n",
            "Source": "https://ganjoor.net/saadi/divan/ghazals/sh355/",
            "Title": "غزل ۳۵۵"
        },
        "9678": {
            "Audio": "https://i.ganjoor.net/a/9678.ogg",
            "Author": "سعدی",
            "Book": "غزلیات سعدی",
            "Poem": "چو بلبل سحری برگرفت نوبت بام\nز توبه خانه تنهایی آمدم بر بام\n\nنگاه می‌کنم از پیش رایت خورشید\nکه می‌برد به افق پرچم سپاه ظلام\n\nبیاض روز برآمد چو از دواج سیاه\nبرهنه بازنشیند یکی سپیداندام\n\nدلم به عشق گرفتار و جان به مهر گرو\nدرآمد از درم آن دلفریب جان آرام\n\nسرم هنوز چنان مست بوی آن نفس است\nکه بوی عنبر و گل ره نمی‌برد به مشام\n\nدگر من از شب تاریک هیچ غم نخورم\nکه هر شبی را روزی مقدر است انجام\n\nتمام فهم نکردم که ارغوان و گل است\nدر آستینش یا دست و ساعد گلفام\n\nدر آبگینه‌اش آبی که گر قیاس کنی\nندانی آب کدام است و آبگینه کدام\n\nبیار ساقی دریای مشرق و مغرب\nکه دیر مست شود هر که می خورد به دوام\n\nمن آن نیم که حلال از حرام نشناسم\nشراب با تو حلال است و آب بی تو حرام\n\nبه هیچ شهر نباشد چنین شکر که تویی\nکه طوطیان چو سعدی درآوری به کلام\n\nرها نمی‌کند این نظم چون زره درهم\nکه خصم تیغ تعنت برآورد ز نیام\n\n",
            "Source": "https://ganjoor.net/saadi/divan/ghazals/sh356/",
            "Title": "غزل ۳۵۶"
        },
        "9679": {
            "Audio": "https://i.ganjoor.net/a/9679.ogg",
            "Author": "سعدی",
            "Book": "غزلیات سعدی",
            "Poem": "حکایت از لب شیرین دهان سیم اندام\nتفاوتی نکند گر دعاست یا دشنام\n\nحریف دوست که از خویشتن خبر دارد\nشراب صرف محبت نخورده است تمام\n\nاگر ملول شوی یا ملامتم گویی\nاسیر عشق نیندیشد از ملال و ملام\n\nمن آن نیم که به جور از مراد بگریزم\nبه آستین نرود مرغ پای بسته به دام\n\nبسی نماند که پنجاه ساله عاقل را\nبه پنج روز به دیوانگی برآید نام\n\nمرا که با توام از هر که هست باکی نیست\nحریف خاص نیندیشد از ملامت عام\n\nشب دراز نخفتم که دوستان گویند\nبه سرزنش عجبا للمحب کیف ینام\n\nتو در کنار من آیی من این طمع نکنم\nکه می‌نیایدت از حسن وصف در اوهام\n\nضرورت است که روزی بسوزد این اوراق\nکه تاب آتش سعدی نیاورد اقلام\n\n",
            "Source": "https://ganjoor.net/saadi/divan/ghazals/sh357/",
            "Title": "غزل ۳۵۷"
        },
        "9680": {
            "Audio": "https://i.ganjoor.net/a/9680.ogg",
            "Author": "سعدی",
            "Book": "غزلیات سعدی",
            "Poem": "زهی سعادت من که‌م تو آمدی به سلام\nخوش آمدی و علیک السلام و الاکرام\n\nقیام خواستمت کرد عقل می‌گوید\nمکن که شرط ادب نیست پیش سرو قیام\n\nاگر کساد شکر بایدت دهن بگشای\nورت خجالت سرو آرزو کند بخرام\n\nتو آفتاب منیری و دیگران انجم\nتو روح پاکی و ابنای روزگار اجسام\n\nاگر تو آدمیی اعتقاد من این است\nکه دیگران همه نقشند بر در حمام\n\nتنک مپوش که اندام‌های سیمینت\nدرون جامه پدید است چون گلاب از جام\n\nاز اتفاق چه خوشتر بود میان دو دوست\nدرون پیرهنی چون دو مغز یک بادام\n\nسماع اهل دل آواز ناله سعدیست\nچه جای زمزمه عندلیب و سجع حمام\n\nدر این سماع همه ساقیان شاهدروی\nبر این شراب همه صوفیان دردآشام\n\n",
            "Source": "https://ganjoor.net/saadi/divan/ghazals/sh358/",
            "Title": "غزل ۳۵۸"
        },
        "9681": {
            "Audio": "https://i.ganjoor.net/a/9681.ogg",
            "Author": "سعدی",
            "Book": "غزلیات سعدی",
            "Poem": "ساقیا می ده که مرغ صبح بام\nرخ نمود از بیضه زنگارفام\n\nدر دماغ می پرستان بازکش\nآتش سودا به آب چشم جام\n\nیا رب از فردوس کی رفت این نسیم\nیا رب از جنت که آورد این پیام\n\nخاطر سعدی و بار عشق تو\nراکبی تند است و مرکوبی جمام\n\nجان ما و دل غلام روی توست\nساتکینی ساتکینی ای غلام\n\n",
            "Source": "https://ganjoor.net/saadi/divan/ghazals/sh359/",
            "Title": "غزل ۳۵۹"
        },
        "9682": {
            "Audio": "https://i.ganjoor.net/a/9682.ogg",
            "Author": "سعدی",
            "Book": "غزلیات سعدی",
            "Poem": "شمع بخواهد نشست بازنشین ای غلام\nروی تو دیدن به صبح روز نماید تمام\n\nمطرب یاران برفت ساقی مستان بخفت\nشاهد ما برقرار مجلس ما بردوام\n\nبلبل باغ سرای صبح نشان می‌دهد\nوز در ایوان بخاست بانگ خروسان بام\n\nما به تو پرداختیم خانه و هرچ اندر اوست\nهر چه پسند شماست بر همه عالم حرام\n\nخواهیم آزاد کن خواه قویتر ببند\nمثل تو صیاد را کس نگریزد ز دام\n\nهر که در آتش نرفت بی‌خبر از سوز ماست\nسوخته داند که چیست پختن سودای خام\n\nاولم اندیشه بود تا نشود نام زشت\nفارغم اکنون ز سنگ چون بشکستند جام\n\nسعدی اگر نام و ننگ در سر او شد چه شد\nمرد ره عشق نیست که‌ش غم ننگ است و نام\n\n",
            "Source": "https://ganjoor.net/saadi/divan/ghazals/sh360/",
            "Title": "غزل ۳۶۰"
        },
        "9683": {
            "Audio": "https://i.ganjoor.net/a/9683.ogg",
            "Author": "سعدی",
            "Book": "غزلیات سعدی",
            "Poem": "ماه چنین کس ندید خوش سخن و کش خرام\nماه مبارک طلوع سرو قیامت قیام\n\nسرو درآید ز پای گر تو بجنبی ز جای\nماه بیفتد به زیر گر تو برآیی به بام\n\nتا دل از آن تو شد دیده فرودوختم\nهر چه پسند شماست بر همه عالم حرام\n\nگوش دلم بر در است تا چه بیاید خبر\nچشم امیدم به راه تا که بیارد پیام\n\nدعوت بی شمع را هیچ نباشد فروغ\nمجلس بی دوست را هیچ نباشد نظام\n\nدر همه عمرم شبی بی‌خبر از در درآی\nتا شب درویش را صبح برآید به شام\n\nبار غمت می‌کشم وز همه عالم خوشم\nگر نکند التفات یا نکند احترام\n\nرای خداوند راست حاکم و فرمانرواست\nگر بکشد بنده‌ایم ور بنوازد غلام\n\nای که ملامت کنی عارف دیوانه را\nشاهد ما حاضر است گر تو ندانی کدام\n\nگو به سلام من آی با همه تندی و جور\nوز من بی‌دل ستان جان به جواب سلام\n\nسعدی اگر طالبی راه رو و رنج بر\nیا برسد جان به حلق یا برسد دل به کام\n\n",
            "Source": "https://ganjoor.net/saadi/divan/ghazals/sh361/",
            "Title": "غزل ۳۶۱"
        },
        "9684": {
            "Audio": "https://i.ganjoor.net/a/9684.ogg",
            "Author": "سعدی",
            "Book": "غزلیات سعدی",
            "Poem": "مرا دو دیده به راه و دو گوش بر پیغام\nتو مستریح و به افسوس می‌رود ایام\n\nشبی نپرسی و روزی که دوستدارانم\nچگونه شب به سحر می‌برند و روز به شام\n\nببردی از دل من مهر هر کجا صنمیست\nمرا که قبله گرفتم چه کار با اصنام\n\nبه کام دل نفسی با تو التماس من است\nبسا نفس که فرورفت و برنیامد کام\n\nمرا نه دولت وصل و نه احتمال فراق\nنه پای رفتن از این ناحیت نه جای مقام\n\nچه دشمنی تو که از عشق دست و شمشیرت\nمطاوعت به گریزم نمی‌کنند اقدام\n\nملامتم نکند هر که معرفت دارد\nکه عشق می‌بستاند ز دست عقل زمام\n\nمرا که با تو سخن گویم و سخن شنوم\nنه گوش فهم بماند نه هوش استفهام\n\nاگر زبان مرا روزگار دربندد\nبه عشق در سخن آیند ریزه‌های عظام\n\nبر آتش غم سعدی کدام دل که نسوخت\nگر این سخن برود در جهان نماند خام\n\n",
            "Source": "https://ganjoor.net/saadi/divan/ghazals/sh362/",
            "Title": "غزل ۳۶۲"
        },
        "9685": {
            "Audio": "https://i.ganjoor.net/a/9685.ogg",
            "Author": "سعدی",
            "Book": "غزلیات سعدی",
            "Poem": "روزگاریست که سودازده روی توام\nخوابگه نیست مگر خاک سر کوی توام\n\nبه دو چشم تو که شوریده‌تر از بخت من است\nکه به روی تو من آشفته‌تر از موی توام\n\nنقد هر عقل که در کیسه پندارم بود\nکمتر از هیچ برآمد به ترازوی توام\n\nهمدمی نیست که گوید سخنی پیش منت\nمحرمی نیست که آرد خبری سوی توام\n\nچشم بر هم نزنم گر تو به تیرم بزنی\nلیک ترسم که بدوزد نظر از روی توام\n\nزین سبب خلق جهانند مرید سخنم\nکه ریاضت کش محراب دو ابروی توام\n\nدست موتم نکند میخ سراپرده عمر\nگر سعادت بزند خیمه به پهلوی توام\n\nتو مپندار کز این در به ملامت بروم\nکه گرم تیغ زنی بنده بازوی توام\n\nسعدی از پرده عشاق چه خوش می‌گوید\nترک من پرده برانداز که هندوی توام\n\n",
            "Source": "https://ganjoor.net/saadi/divan/ghazals/sh363/",
            "Title": "غزل ۳۶۳"
        },
        "9686": {
            "Audio": "https://i.ganjoor.net/a/9686.ogg",
            "Author": "سعدی",
            "Book": "غزلیات سعدی",
            "Poem": "من اندر خود نمی‌یابم که روی از دوست برتابم\nبدار ای دوست دست از من که طاقت رفت و پایابم\n\nتنم فرسود و عقلم رفت و عشقم همچنان باقی\nوگر جانم دریغ آید نه مشتاقم که کذابم\n\nبیار ای لعبت ساقی نگویم چند پیمانه\nکه گر جیحون بپیمایی نخواهی یافت سیرابم\n\nمرا روی تو محراب است در شهر مسلمانان\nوگر جنگ مغول باشد نگردانی ز محرابم\n\nمرا از دنیی و عقبی همینم بود و دیگر نه\nکه پیش از رفتن از دنیا دمی با دوست دریابم\n\nسر از بیچارگی گفتم نهم شوریده در عالم\nدگر ره پای می‌بندد وفای عهد اصحابم\n\nنگفتی بی‌وفا یارا که دلداری کنی ما را\nالا ار دست می‌گیری بیا کز سر گذشت آبم\n\nزمستان است و بی برگی بیا ای باد نوروزم\nبیابان است و تاریکی بیا ای قرص مهتابم\n\nحیات سعدی آن باشد که بر خاک درت میرد\nدری دیگر نمی‌دانم مکن محروم از این بابم\n\n",
            "Source": "https://ganjoor.net/saadi/divan/ghazals/sh364/",
            "Title": "غزل ۳۶۴"
        },
        "9687": {
            "Audio": "https://i.ganjoor.net/a/9687.ogg",
            "Author": "سعدی",
            "Book": "غزلیات سعدی",
            "Poem": "به خاک پای عزیزت که عهد نشکستم\nز من بریدی و با هیچ کس نپیوستم\n\nکجا روم که بمیرم بر آستان امید\nاگر به دامن وصلت نمی‌رسد دستم\n\nشگفت مانده‌ام از بامداد روز وداع\nکه برنخاست قیامت چو بی تو بنشستم\n\nبلای عشق تو نگذاشت پارسا در پارس\nیکی منم که ندانم نماز چون بستم\n\nنماز کردم و از بیخودی ندانستم\nکه در خیال تو عقد نماز چون بستم\n\nنماز مست شریعت روا نمی‌دارد\nنماز من که پذیرد که روز و شب مستم\n\nچنین که دست خیالت گرفت دامن من\nچه بودی ار برسیدی به دامنت دستم\n\nمن از کجا و تمنای وصل تو ز کجا\nاگر چه آب حیاتی هلاک خود جستم\n\nاگر خلاف تو بوده‌ست در دلم همه عمر\nنه نیک رفت خطا کردم و ندانستم\n\nبکش چنان که توانی که سعدی آن کس نیست\nکه با وجود تو دعوی کند که من هستم\n\n",
            "Source": "https://ganjoor.net/saadi/divan/ghazals/sh365/",
            "Title": "غزل ۳۶۵"
        },
        "9688": {
            "Audio": "https://i.ganjoor.net/a/9688.ogg",
            "Author": "سعدی",
            "Book": "غزلیات سعدی",
            "Poem": "گو خلق بدانند که من عاشق و مستم\nآوازه درست است که من توبه شکستم\n\nگر دشمنم ایذا کند و دوست ملامت\nمن فارغم از هر چه بگویند که هستم\n\nای نفس که مطلوب تو ناموس و ریا بود\nاز بند تو برخاستم و خوش بنشستم\n\nاز روی نگارین تو بیزارم اگر من\nتا روی تو دیدم به دگر کس نگرستم\n\nزین پیش برآمیختمی با همه مردم\nتا یار بدیدم در اغیار ببستم\n\nای ساقی از آن پیش که مستم کنی از می\nمن خود ز نظر در قد و بالای تو مستم\n\nشب‌ها گذرد بر من از اندیشه رویت\nتا روز نه من خفته نه همسایه ز دستم\n\nحیف است سخن گفتن با هر کس از آن لب\nدشنام به من ده که درودت بفرستم\n\nدیریست که سعدی به دل از عشق تو می‌گفت\nاین بت نه عجب باشد اگر من بپرستم\n\nبند همه غم‌های جهان بر دل من بود\nدر بند تو افتادم و از جمله برستم\n\n",
            "Source": "https://ganjoor.net/saadi/divan/ghazals/sh366/",
            "Title": "غزل ۳۶۶"
        },
        "9689": {
            "Audio": "https://i.ganjoor.net/a/9689.ogg",
            "Author": "سعدی",
            "Book": "غزلیات سعدی",
            "Poem": "من خود ای ساقی از این شوق که دارم مستم\nتو به یک جرعه دیگر ببری از دستم\n\nهر چه کوته نظرانند بر ایشان پیمای\nکه حریفان ز مل و من ز تأمل مستم\n\nبه حق مهر و وفایی که میان من و توست\nکه نه مهر از تو بریدم نه به کس پیوستم\n\nپیش از آب و گل من در دل من مهر تو بود\nبا خود آوردم از آن جا نه به خود بربستم\n\nمن غلام توام از روی حقیقت لیکن\nبا وجودت نتوان گفت که من خود هستم\n\nدائما عادت من گوشه نشستن بودی\nتا تو برخاسته‌ای از طلبت ننشستم\n\nتو ملولی و مرا طاقت تنهایی نیست\nتو جفا کردی و من عهد وفا نشکستم\n\nسعدیا با تو نگفتم که مرو در پی دل\nنروم باز گر این بار که رفتم جستم\n\n",
            "Source": "https://ganjoor.net/saadi/divan/ghazals/sh367/",
            "Title": "غزل ۳۶۷"
        },
        "9690": {
            "Audio": "https://i.ganjoor.net/a/9690.ogg",
            "Author": "سعدی",
            "Book": "غزلیات سعدی",
            "Poem": "دل پیش تو و دیده به جای دگرستم\nتا خصم نداند که تو را می‌نگرستم\n\nروزی به درآیم من از این پرده ناموس\nهر جا که بتی چون تو ببینم بپرستم\n\nالمنة لله که دلم صید غمی شد\nکز خوردن غم‌های پراکنده برستم\n\nآن عهد که گفتی نکنم مهر فراموش\nبشکستی و من بر سر پیمان درستم\n\nتا ذوق درونم خبری می‌دهد از دوست\nاز طعنه دشمن به خدا گر خبرستم\n\nمی‌خواستمت پیشکشی لایق خدمت\nجان نیک حقیر است ندانم چه فرستم\n\nچون نیک بدیدم که نداری سر سعدی\nبر بخت بخندیدم و بر خود بگرستم\n\n",
            "Source": "https://ganjoor.net/saadi/divan/ghazals/sh368/",
            "Title": "غزل ۳۶۸"
        },
        "9691": {
            "Audio": "https://i.ganjoor.net/a/9691.ogg",
            "Author": "سعدی",
            "Book": "غزلیات سعدی",
            "Poem": "چو تو آمدی مرا بس که حدیث خویش گفتم\nچو تو ایستاده باشی ادب آن که من بیفتم\n\nتو اگر چنین لطیف از در بوستان درآیی\nگل سرخ شرم دارد که چرا همی‌شکفتم\n\nچو به منتها رسد گل برود قرار بلبل\nهمه خلق را خبر شد غم دل که می‌نهفتم\n\nبه امید آن که جایی قدمی نهاده باشی\nهمه خاک‌های شیراز به دیدگان برفتم\n\nدو سه بامداد دیگر که نسیم گل برآید\nبتر از هزاردستان بکشد فراق جفتم\n\nنشنیده‌ای که فرهاد چگونه سنگ سفتی\nنه چو سنگ آستانت که به آب دیده سفتم\n\nنه عجب شب درازم که دو دیده باز باشد\nبه خیالت ای ستمگر عجب است اگر بخفتم\n\nز هزار خون سعدی بحلند بندگانت\nتو بگوی تا بریزند و بگو که من نگفتم\n\n",
            "Source": "https://ganjoor.net/saadi/divan/ghazals/sh369/",
            "Title": "غزل ۳۶۹"
        },
        "9692": {
            "Audio": "https://i.ganjoor.net/a/9692.ogg",
            "Author": "سعدی",
            "Book": "غزلیات سعدی",
            "Poem": "من همان روز که آن خال بدیدم گفتم\nبیم آن است بدین دانه که در دام افتم\n\nهرگز آشفته رویی نشدم یا مویی\nمگر اکنون که به روی تو چو موی آشفتم\n\nهیچ شک نیست که این واقعه با طاق افتد\nگو بدانید که من با غم رویش جفتم\n\nرنگ رویم غم دل پیش کسان می‌گوید\nفاش کرد آن که ز بیگانه همی‌بنهفتم\n\nپیش از آنم که به دیوانگی انجامد کار\nمعرفت پند همی‌داد و نمی‌پذرفتم\n\nهر که این روی ببیند بدهد پشت گریز\nگر بداند که من از وی به چه پهلو خفتم\n\nآتشی بر سرم از داغ جدایی می‌رفت\nو آبی از دیده همی‌شد که زمین می‌سفتم\n\nعجب آن است که با زحمت چندینی خار\nبوی صبحی نشنیدم که چو گل نشکفتم\n\nپیش از این خاطر من خانه پرمشغله بود\nبا تو پرداختمش وز همه عالم رفتم\n\nسعدی آن نیست که درخورد تو گوید سخنی\nآن چه در وسع خودم در دهن آمد گفتم\n\n",
            "Source": "https://ganjoor.net/saadi/divan/ghazals/sh370/",
            "Title": "غزل ۳۷۰"
        },
        "9693": {
            "Audio": "https://i.ganjoor.net/a/9693.ogg",
            "Author": "سعدی",
            "Book": "غزلیات سعدی",
            "Poem": "من از آن روز که در بند توام آزادم\nپادشاهم که به دست تو اسیر افتادم\n\nهمه غم‌های جهان هیچ اثر می‌نکند\nدر من از بس که به دیدار عزیزت شادم\n\nخرم آن روز که جان می‌رود اندر طلبت\nتا بیایند عزیزان به مبارک بادم\n\nمن که در هیچ مقامی نزدم خیمه انس\nپیش تو رخت بیفکندم و دل بنهادم\n\nدانی از دولت وصلت چه طلب دارم هیچ\nیاد تو مصلحت خویش ببرد از یادم\n\nبه وفای تو کز آن روز که دلبند منی\nدل نبستم به وفای کس و در نگشادم\n\nتا خیال قد و بالای تو در فکر من است\nگر خلایق همه سروند چو سرو آزادم\n\nبه سخن راست نیاید که چه شیرین سخنی\nوین عجبتر که تو شیرینی و من فرهادم\n\nدستگاهی نه که در پای تو ریزم چون خاک\nحاصل آن است که چون طبل تهی پربادم\n\nمی‌نماید که جفای فلک از دامن من\nدست کوته نکند تا نکند بنیادم\n\nظاهر آن است که با سابقه حکم ازل\nجهد سودی نکند تن به قضا در دادم\n\nور تحمل نکنم جور زمان را چه کنم\nداوری نیست که از وی بستاند دادم\n\nدلم از صحبت شیراز به کلی بگرفت\nوقت آن است که پرسی خبر از بغدادم\n\nهیچ شک نیست که فریاد من آنجا برسد\nعجب ار صاحب دیوان نرسد فریادم\n\nسعدیا حب وطن گر چه حدیثیست صحیح\nنتوان مرد به سختی که من این جا زادم\n\n",
            "Source": "https://ganjoor.net/saadi/divan/ghazals/sh371/",
            "Title": "غزل ۳۷۱"
        },
        "9694": {
            "Audio": "https://i.ganjoor.net/a/9694.ogg",
            "Author": "سعدی",
            "Book": "غزلیات سعدی",
            "Poem": "عشقبازی نه من آخر به جهان آوردم\nیا گناهیست که اول من مسکین کردم\n\nتو که از صورت حال دل ما بی‌خبری\nغم دل با تو نگویم که ندانی دردم\n\nای که پندم دهی از عشق و ملامت گویی\nتو نبودی که من این جام محبت خوردم\n\nتو برو مصلحت خویشتن اندیش که من\nترک جان دادم از این پیش که دل بسپردم\n\nعهد کردیم که جان در سر کار تو کنیم\nو گر این عهد به پایان نبرم نامردم\n\nمن که روی از همه عالم به وصالت کردم\nشرط انصاف نباشد که بمانی فردم\n\nراست خواهی تو مرا شیفته می‌گردانی\nگرد عالم به چنین روز نه من می‌گردم\n\nخاک نعلین تو ای دوست نمی‌یارم شد\nتا بر آن دامن عصمت ننشیند گردم\n\nروز دیوان جزا دست من و دامن تو\nتا بگویی دل سعدی به چه جرم آزردم\n\n",
            "Source": "https://ganjoor.net/saadi/divan/ghazals/sh372/",
            "Title": "غزل ۳۷۲"
        },
        "9695": {
            "Audio": "https://i.ganjoor.net/a/9695.ogg",
            "Author": "سعدی",
            "Book": "غزلیات سعدی",
            "Poem": "هزار عهد بکردم که گرد عشق نگردم\nهمی برابرم آید خیال روی تو هر دم\n\nنخواستم که بگویم حدیث عشق و چه حاجت\nکه آب دیده سرخم بگفت و چهره زردم\n\nبه گلبنی برسیدم مجال صبر ندیدم\nگلی تمام نچیدم هزار خار بخوردم\n\nبساط عمر مرا گو فرونورد زمانه\nکه من حکایت دیدار دوست درننوردم\n\nهر آن کسم که نصیحت همی‌کند به صبوری\nبه هرزه باد هوا می‌دمد بر آهن سردم\n\nبه چشم‌های تو دانم که تا ز چشم برفتی\nبه چشم عشق و ارادت نظر به هیچ نکردم\n\nنه روز می‌بشمردم در انتظار جمالت\nکه روز هجر تو را خود ز عمر می‌نشمردم\n\nچه دشمنی که نکردی چنان که خوی تو باشد\nبه دوستی که شکایت به هیچ دوست نبردم\n\nمن از کمند تو اول چو وحش می‌برمیدم\nکنون که انس گرفتم به تیغ بازنگردم\n\nتو را که گفت که سعدی نه مرد عشق تو باشد\nگر از وفات بگردم درست شد که نه مردم\n\n",
            "Source": "https://ganjoor.net/saadi/divan/ghazals/sh373/",
            "Title": "غزل ۳۷۳"
        },
        "9696": {
            "Audio": "https://i.ganjoor.net/a/9696.ogg",
            "Author": "سعدی",
            "Book": "غزلیات سعدی",
            "Poem": "از در درآمدی و من از خود به در شدم\nگفتی کز این جهان به جهان دگر شدم\n\nگوشم به راه تا که خبر می‌دهد ز دوست\nصاحب خبر بیامد و من بی‌خبر شدم\n\nچون شبنم اوفتاده بدم پیش آفتاب\nمهرم به جان رسید و به عیوق بر شدم\n\nگفتم ببینمش مگرم درد اشتیاق\nساکن شود بدیدم و مشتاق‌تر شدم\n\nدستم نداد قوت رفتن به پیش یار\nچندی به پای رفتم و چندی به سر شدم\n\nتا رفتنش ببینم و گفتنش بشنوم\nاز پای تا به سر همه سمع و بصر شدم\n\nمن چشم از او چگونه توانم نگاه داشت\nکاول نظر به دیدن او دیده ور شدم\n\nبیزارم از وفای تو یک روز و یک زمان\nمجموع اگر نشستم و خرسند اگر شدم\n\nاو را خود التفات نبودش به صید من\nمن خویشتن اسیر کمند نظر شدم\n\nگویند روی سرخ تو سعدی چه زرد کرد\nاکسیر عشق بر مسم افتاد و زر شدم\n\n",
            "Source": "https://ganjoor.net/saadi/divan/ghazals/sh374/",
            "Title": "غزل ۳۷۴"
        },
        "9697": {
            "Audio": "https://i.ganjoor.net/a/9697.ogg",
            "Author": "سعدی",
            "Book": "غزلیات سعدی",
            "Poem": "چنان در قید مهرت پای بندم\nکه گویی آهوی سر در کمندم\n\nگهی بر درد بی درمان بگریم\nگهی بر حال بی سامان بخندم\n\nمرا هوشی نماند از عشق و گوشی\nکه پند هوشمندان کار بندم\n\nمجال صبر تنگ آمد به یک بار\nحدیث عشق بر صحرا فکندم\n\nنه مجنونم که دل بردارم از دوست\nمده گر عاقلی ای خواجه پندم\n\nچنین صورت نبندد هیچ نقاش\nمعاذالله من این صورت نبندم\n\nچه جان‌ها در غمت فرسود و تن‌ها\nنه تنها من اسیر و مستمندم\n\nتو هم بازآمدی ناچار و ناکام\nاگر بازآمدی بخت بلندم\n\nگر آوازم دهی من خفته در گور\nبرآساید روان دردمندم\n\nسری دارم فدای خاک پایت\nگر آسایش رسانی ور گزندم\n\nو گر در رنج سعدی راحت توست\nمن این بیداد بر خود می‌پسندم\n\n",
            "Source": "https://ganjoor.net/saadi/divan/ghazals/sh375/",
            "Title": "غزل ۳۷۵"
        },
        "9698": {
            "Audio": "https://i.ganjoor.net/a/9698.ogg",
            "Author": "سعدی",
            "Book": "غزلیات سعدی",
            "Poem": "خرامان از درم بازآ کت از جان آرزومندم\nبه دیدار تو خوشنودم به گفتار تو خرسندم\n\nاگر چه خاطرت با هر کسی پیوندها دارد\nمباد آن روز و آن خاطر که من با جز تو پیوندم\n\nکسی مانند من جستی زهی بدعهد سنگین دل\nمکن کاندر وفاداری نخواهی یافت مانندم\n\nاگر خود نعمت قارون کسی در پایت اندازد\nکجا همتای من باشد که جان در پایت افکندم\n\nبه جانت کز میان جان ز جانت دوستتر دارم\nبه حق دوستی جانا که باور دار سوگندم\n\nمکن رغبت به هر سویی به یاران پراکنده\nکه من مهر دگر یاران ز هر سویی پراکندم\n\nشراب وصلت اندرده که جام هجر نوشیدم\nدرخت دوستی بنشان که بیخ صبر برکندم\n\nچو پای از جاده بیرون شد چه نفع از رفتن راهم\nچو کار از دست بیرون شد چه سود از دادن پندم\n\nمعلم گو ادب کم کن که من ناجنس شاگردم\nپدر گو پند کمتر ده که من نااهل فرزندم\n\nبه خواری در پیت سعدی چو گرد افتاده می‌گوید\nپسندی بر دلم گردی که بر دامانت نپسندم\n\n",
            "Source": "https://ganjoor.net/saadi/divan/ghazals/sh376/",
            "Title": "غزل ۳۷۶"
        },
        "9699": {
            "Audio": "https://i.ganjoor.net/a/9699.ogg",
            "Author": "سعدی",
            "Book": "غزلیات سعدی",
            "Poem": "شکست عهد مودت نگار دلبندم\nبرید مهر و وفا یار سست پیوندم\n\nبه خاک پای عزیزان که از محبت دوست\nدل از محبت دنیا و آخرت کندم\n\nتطاولی که تو کردی به دوستی با من\nمن آن به دشمن خون خوار خویش نپسندم\n\nاگر چه مهر بریدی و عهد بشکستی\nهنوز بر سر پیمان و عهد و سوگندم\n\nبیار ساقی سرمست جام باده عشق\nبده به رغم مناصح که می‌دهد پندم\n\nمن آن نیم که پذیرم نصیحت عقلا\nپدر بگوی که من بی‌حساب فرزندم\n\nبه خاک پای تو سوگند و جان زنده دلان\nکه من به پای تو در مردن آرزومندم\n\nبیا بیا صنما کز سر پریشانی\nنماند جز سر زلف تو هیچ پابندم\n\nبه خنده گفت که سعدی از این سخن بگریز\nکجا روم که به زندان عشق دربندم\n\n",
            "Source": "https://ganjoor.net/saadi/divan/ghazals/sh377/",
            "Title": "غزل ۳۷۷"
        },
        "9700": {
            "Audio": "https://i.ganjoor.net/a/9700.ogg",
            "Author": "سعدی",
            "Book": "غزلیات سعدی",
            "Poem": "من با تو نه مرد پنجه بودم\nافکندم و مردی آزمودم\n\nدیدم دل خاص و عام بردی\nمن نیز دلاوری نمودم\n\nدر حلقه کارزارم انداخت\nآن نیزه که حلقه می‌ربودم\n\nانگشت نمای خلق بودم\nو انگشت به هیچ برنسودم\n\nعیب دگران نگویم این بار\nکاندر حق خویشتن شنودم\n\nگفتم که برآرم از تو فریاد\nفریاد که نشنوی چه سودم\n\nاز چشم عنایتم مینداز\nکاول به تو چشم برگشودم\n\nگر سر برود فدای پایت\nمرگ آمدنیست دیر و زودم\n\nامروز چنانم از محبت\nکآتش به فلک رسید و دودم\n\nوان روز که سر برآرم از خاک\nمشتاق تو همچنان که بودم\n\n",
            "Source": "https://ganjoor.net/saadi/divan/ghazals/sh378/",
            "Title": "غزل ۳۷۸"
        },
        "9701": {
            "Audio": "https://i.ganjoor.net/a/9701.ogg",
            "Author": "سعدی",
            "Book": "غزلیات سعدی",
            "Poem": "آمدی وه که چه مشتاق و پریشان بودم\nتا برفتی ز برم صورت بی‌جان بودم\n\nنه فراموشیم از ذکر تو خاموش نشاند\nکه در اندیشه اوصاف تو حیران بودم\n\nبی تو در دامن گلزار نخفتم یک شب\nکه نه در بادیه خار مغیلان بودم\n\nزنده می‌کرد مرا دم به دم امید وصال\nور نه دور از نظرت کشته هجران بودم\n\nبه تولای تو در آتش محنت چو خلیل\nگوییا در چمن لاله و ریحان بودم\n\nتا مگر یک نفسم بوی تو آرد دم صبح\nهمه شب منتظر مرغ سحرخوان بودم\n\nسعدی از جور فراقت همه روز این می‌گفت\nعهد بشکستی و من بر سر پیمان بودم\n\n",
            "Source": "https://ganjoor.net/saadi/divan/ghazals/sh379/",
            "Title": "غزل ۳۷۹"
        },
        "9702": {
            "Audio": "https://i.ganjoor.net/a/9702.ogg",
            "Author": "سعدی",
            "Book": "غزلیات سعدی",
            "Poem": "عهد بشکستی و من بر سر پیمان بودم\nشاکر نعمت و پرورده احسان بودم\n\nچه کند بنده که بر جور تحمل نکند\nبار بر گردن و سر بر خط فرمان بودم\n\nخار عشقت نه چنان پای نشاط آبله کرد\nکه سر سبزه و پروای گلستان بودم\n\nروز هجرانت بدانستم قدر شب وصل\nعجب ار قدر نبود آن شب و نادان بودم\n\nگر به عقبی درم از حاصل دنیا پرسند\nگویم آن روز که در صحبت جانان بودم\n\nکه پسندد که فراموش کنی عهد قدیم\nبه وصالت که نه مستوجب هجران بودم\n\nخرم آن روز که بازآیی و سعدی گوید\nآمدی وه که چه مشتاق و پریشان بودم\n\n",
            "Source": "https://ganjoor.net/saadi/divan/ghazals/sh380/",
            "Title": "غزل ۳۸۰"
        },
        "9703": {
            "Audio": "https://i.ganjoor.net/a/9703.ogg",
            "Author": "سعدی",
            "Book": "غزلیات سعدی",
            "Poem": "دو هفته می‌گذرد کان مه دوهفته ندیدم\nبه جان رسیدم از آن تا به خدمتش نرسیدم\n\nحریف عهد مودت شکست و من نشکستم\nخلیل بیخ ارادت برید و من نبریدم\n\nبه کام دشمنم ای دوست عاقبت بنشاندی\nبه جای خود که چرا پند دوستان نشنیدم\n\nمرا به هیچ بدادی خلاف شرط محبت\nهنوز با همه عیبت به جان و دل بخریدم\n\nبه خاک پای تو گفتم که تا تو دوست گرفتم\nز دوستان مجازی چو دشمنان برمیدم\n\nقسم به روی تو گویم از آن زمان که برفتی\nکه هیچ روی ندیدم که روی درنکشیدم\n\nتو را ببینم و خواهم که خاک پای تو باشم\nمرا ببینی و چون باد بگذری که ندیدم\n\nمیان خلق ندیدی که چون دویدمت از پی\nزهی خجالت مردم چرا به سر ندویدم\n\nشکر خوش است ولیکن حلاوتش تو ندانی\nمن این معامله دانم که طعم صبر چشیدم\n\nمرا رواست که دعوی کنم به صدق ارادت\nکه هیچ در همه عالم به دوست برنگزیدم\n\nبنال مطرب مجلس بگوی گفته سعدی\nشراب انس بیاور که من نه مرد نبیدم\n\n",
            "Source": "https://ganjoor.net/saadi/divan/ghazals/sh381/",
            "Title": "غزل ۳۸۱"
        },
        "9704": {
            "Audio": "https://i.ganjoor.net/a/9704.ogg",
            "Author": "سعدی",
            "Book": "غزلیات سعدی",
            "Poem": "من چون تو به دلبری ندیدم\nگلبرگ چنین طری ندیدم\n\nمانند تو آدمی در آفاق\nممکن نبود پری ندیدم\n\nوین بوالعجبی و چشم بندی\nدر صنعت سامری ندیدم\n\nبا روی تو ماه آسمان را\nامکان برابری ندیدم\n\nلعلی چو لب شکرفشانت\nدر کلبه جوهری ندیدم\n\nچون در دو رسته دهانت\nنظم سخن دری ندیدم\n\nمه را که خرد که من به کرات\nمه دیدم و مشتری ندیدم\n\nوین پرده راز پارسایان\nچندان که تو می‌دری ندیدم\n\nدیدم همه دلبران آفاق\nچون تو به دلاوری ندیدم\n\nجوری که تو می‌کنی در اسلام\nدر ملت کافری ندیدم\n\nسعدی غم عشق خوبرویان\nچندان که تو می‌خوری ندیدم\n\nدیدم همه صوفیان آفاق\nمثل تو قلندری ندیدم\n\n",
            "Source": "https://ganjoor.net/saadi/divan/ghazals/sh382/",
            "Title": "غزل ۳۸۲"
        },
        "9705": {
            "Audio": "https://i.ganjoor.net/a/9705.ogg",
            "Author": "سعدی",
            "Book": "غزلیات سعدی",
            "Poem": "می‌روم وز سر حسرت به قفا می‌نگرم\nخبر از پای ندارم که زمین می‌سپرم\n\nمی‌روم بی‌دل و بی یار و یقین می‌دانم\nکه من بی‌دل بی یار نه مرد سفرم\n\nخاک من زنده به تأثیر هوای لب توست\nسازگاری نکند آب و هوای دگرم\n\nوه که گر بر سر کوی تو شبی روز کنم\nغلغل اندر ملکوت افتد از آه سحرم\n\nپای می‌پیچم و چون پای دلم می‌پیچد\nبار می‌بندم و از بار فروبسته‌ترم\n\nچه کنم دست ندارم به گریبان اجل\nتا به تن در ز غمت پیرهن جان بدرم\n\nآتش خشم تو برد آب من خاک آلود\nبعد از این باد به گوش تو رساند خبرم\n\nهر نوردی که ز طومار غمم باز کنی\nحرف‌ها بینی آلوده به خون جگرم\n\nنی مپندار که حرفی به زبان آرم اگر\nتا به سینه چو قلم بازشکافند سرم\n\nبه هوای سر زلف تو درآویخته بود\nاز سر شاخ زبان برگ سخن‌های ترم\n\nگر سخن گویم من بعد شکایت باشد\nور شکایت کنم از دست تو پیش که برم\n\nخار سودای تو آویخته در دامن دل\nننگم آید که به اطراف گلستان گذرم\n\nبصر روشنم از سرمه خاک در توست\nقیمت خاک تو من دانم کاهل بصرم\n\nگر چه در کلبه خلوت بودم نور حضور\nهم سفر به که نماندست مجال حضرم\n\nسرو بالای تو در باغ تصور برپای\nشرم دارم که به بالای صنوبر نگرم\n\nگر به تن بازکنم جای دگر باکی نیست\nکه به دل غاشیه بر سر به رکاب تو درم\n\nگر به دوری سفر از تو جدا خواهم ماند\nشرم بادم که همان سعدی کوته نظرم\n\nبه قدم رفتم و ناچار به سر بازآیم\nگر به دامن نرسد چنگ قضا و قدرم\n\nشوخ چشمی چو مگس کردم و برداشت عدو\nبه مگسران ملامت ز کنار شکرم\n\nاز قفا سیر نگشتم من بدبخت هنوز\nمی‌روم وز سر حسرت به قفا می‌نگرم\n\n",
            "Source": "https://ganjoor.net/saadi/divan/ghazals/sh383/",
            "Title": "غزل ۳۸۳"
        },
        "9706": {
            "Audio": "https://i.ganjoor.net/a/9706.ogg",
            "Author": "سعدی",
            "Book": "غزلیات سعدی",
            "Poem": "نرفت تا تو برفتی خیالت از نظرم\nبرفت در همه عالم به بی دلی خبرم\n\nنه بخت و دولت آنم که با تو بنشینم\nنه صبر و طاقت آنم که از تو درگذرم\n\nمن از تو روی نخواهم به دیگری آورد\nکه زشت باشد هر روز قبله دگرم\n\nبلای عشق تو بر من چنان اثر کرده‌ست\nکه پند عالم و عابد نمی‌کند اثرم\n\nقیامتم که به دیوان حشر پیش آرند\nمیان آن همه تشویش در تو می‌نگرم\n\nبه جان دوست که چون دوست در برم باشد\nهزار دشمن اگر بر سرند غم نخورم\n\nنشان پیکر خوبت نمی‌توانم داد\nکه در تأمل او خیره می‌شود بصرم\n\nتو نیز اگر نشناسی مرا عجب نبود\nکه هر چه در نظر آید از آن ضعیفترم\n\nبه جان و سر که نگردانم از وصال تو روی\nو گر هزار ملامت رسد به جان و سرم\n\nمرا مگوی که سعدی چرا پریشانی\nخیال روی تو بر می‌کند به یک دگرم\n\n",
            "Source": "https://ganjoor.net/saadi/divan/ghazals/sh384/",
            "Title": "غزل ۳۸۴"
        },
        "9707": {
            "Audio": "https://i.ganjoor.net/a/9707.ogg",
            "Author": "سعدی",
            "Book": "غزلیات سعدی",
            "Poem": "یک امشبی که در آغوش شاهد شکرم\nگرم چو عود بر آتش نهند غم نخورم\n\nچو التماس برآمد هلاک باکی نیست\nکجاست تیر بلا گو بیا که من سپرم\n\nببند یک نفس ای آسمان دریچه صبح\nبر آفتاب که امشب خوش است با قمرم\n\nندانم این شب قدر است یا ستاره روز\nتویی برابر من یا خیال در نظرم\n\nخوشا هوای گلستان و خواب در بستان\nاگر نبودی تشویش بلبل سحرم\n\nبدین دو دیده که امشب تو را همی‌بینم\nدریغ باشد فردا که دیگری نگرم\n\nروان تشنه برآساید از وجود فرات\nمرا فرات ز سر برگذشت و تشنه‌ترم\n\nچو می‌ندیدمت از شوق بی‌خبر بودم\nکنون که با تو نشستم ز ذوق بی‌خبرم\n\nسخن بگوی که بیگانه پیش ما کس نیست\nبه غیر شمع و همین ساعتش زبان ببرم\n\nمیان ما به جز این پیرهن نخواهد بود\nو گر حجاب شود تا به دامنش بدرم\n\nمگوی سعدی از این درد جان نخواهد برد\nبگو کجا برم آن جان که از غمت ببرم\n\n",
            "Source": "https://ganjoor.net/saadi/divan/ghazals/sh385/",
            "Title": "غزل ۳۸۵"
        },
        "9708": {
            "Audio": "https://i.ganjoor.net/a/9708.ogg",
            "Author": "سعدی",
            "Book": "غزلیات سعدی",
            "Poem": "شب دراز به امید صبح بیدارم\nمگر که بوی تو آرد نسیم اسحارم\n\nعجب که بیخ محبت نمی‌دهد بارم\nکه بر وی این همه باران شوق می‌بارم\n\nاز آستانه خدمت نمی‌توانم رفت\nاگر به منزل قربت نمی‌دهی بارم\n\nبه تیغ هجر بکشتی مرا و برگشتی\nبیا و زنده جاوید کن دگربارم\n\nچه روزها به شب آورده‌ام در این امید\nکه با وجود عزیزت شبی به روز آرم\n\nچه جرم رفت که با ما سخن نمی‌گویی\nچه کرده‌ام که به هجران تو سزاوارم\n\nهنوز با همه بدعهدیت دعاگویم\nهنوز با همه بی مهریت طلبکارم\n\nمن از حکایت عشق تو بس کنم هیهات\nمگر اجل که ببندد زبان گفتارم\n\nهنوز قصه هجران و داستان فراق\nبه سر نرفت و به پایان رسید طومارم\n\nاگر تو عمر در این ماجرا کنی سعدی\nحدیث عشق به پایان رسد نپندارم\n\nحدیث دوست نگویم مگر به حضرت دوست\nیکی تمام بود مطلع بر اسرارم\n\n",
            "Source": "https://ganjoor.net/saadi/divan/ghazals/sh386/",
            "Title": "غزل ۳۸۶"
        },
        "9709": {
            "Audio": "https://i.ganjoor.net/a/9709.ogg",
            "Author": "سعدی",
            "Book": "غزلیات سعدی",
            "Poem": "من آن نیم که دل از مهر دوست بردارم\nو گر ز کینه دشمن به جان رسد کارم\n\nنه روی رفتنم از خاک آستانه دوست\nنه احتمال نشستن نه پای رفتارم\n\nکجا روم که دلم پای بند مهر کسیست\nسفر کنید رفیقان که من گرفتارم\n\nنه او به چشم ارادت نظر به جانب ما\nنمی‌کند که من از ضعف ناپدیدارم\n\nاگر هزار تعنت کنی و طعنه زنی\nمن این طریق محبت ز دست نگذارم\n\nمرا به منظر خوبان اگر نباشد میل\nدرست شد به حقیقت که نقش دیوارم\n\nدر آن قضیه که با ما به صلح باشد دوست\nاگر جهان همه دشمن شود چه غم دارم\n\nبه عشق روی تو اقرار می‌کند سعدی\nهمه جهان به درآیند گو به انکارم\n\nکجا توانمت انکار دوستی کردن\nکه آب دیده گواهی دهد به اقرارم\n\n",
            "Source": "https://ganjoor.net/saadi/divan/ghazals/sh387/",
            "Title": "غزل ۳۸۷"
        },
        "9710": {
            "Audio": "https://i.ganjoor.net/a/9710.ogg",
            "Author": "سعدی",
            "Book": "غزلیات سعدی",
            "Poem": "منم این بی تو که پروای تماشا دارم\nکافرم گر دل باغ و سر صحرا دارم\n\nبر گلستان گذرم بی تو و شرمم ناید\nدر ریاحین نگرم بی تو و یارا دارم\n\nکه نه بر ناله مرغان چمن شیفته‌ام\nکه نه سودای رخ لاله حمرا دارم\n\nبر گل روی تو چون بلبل مستم واله\nبه رخ لاله و نسرین چه تمنا دارم\n\nگر چه لایق نبود دست من و دامن تو\nهر کجا پای نهی فرق سر آن جا دارم\n\nگر به مسجد روم ابروی تو محراب من است\nور به آتشکده زلف تو چلیپا دارم\n\nدلم از پختن سودای وصال تو بسوخت\nتو من خام طمع بین که چه سودا دارم\n\nعقل مسکین به چه اندیشه فرا دست کنم\nدل شیدا به چه تدبیر شکیبا دارم\n\nسر من دار که چشم از همگان در دوزم\nدست من گیر که دست از دو جهان وادارم\n\nبا توام یک نفس از هشت بهشت اولیتر\nمن که امروز چنینم غم فردا دارم\n\nسعدی خویشتنم خوان که به معنی ز توام\nکه به صورت نسب از آدم و حوا دارم\n\n",
            "Source": "https://ganjoor.net/saadi/divan/ghazals/sh388/",
            "Title": "غزل ۳۸۸"
        },
        "9711": {
            "Audio": "https://i.ganjoor.net/a/9711.ogg",
            "Author": "سعدی",
            "Book": "غزلیات سعدی",
            "Poem": "باز از شراب دوشین در سر خمار دارم\nوز باغ وصل جانان گل در کنار دارم\n\nسرمست اگر به سودا برهم زنم جهانی\nعیبم مکن که در سر سودای یار دارم\n\nساقی بیار جامی کز زهد توبه کردم\nمطرب بزن نوایی کز توبه عار دارم\n\nسیلاب نیستی را سر در وجود من ده\nکز خاکدان هستی بر دل غبار دارم\n\nشستم به آب غیرت نقش و نگار ظاهر\nکاندر سراچه دل نقش و نگار دارم\n\nموسی طور عشقم در وادی تمنا\nمجروح لن ترانی چون خود هزار دارم\n\nرفتی و در رکابت دل رفت و صبر و دانش\nبازآ که نیم جانی بهر نثار دارم\n\nچندم به سر دوانی پرگاروار گردت\nسرگشته‌ام ولیکن پای استوار دارم\n\nعقلی تمام باید تا دل قرار گیرد\nعقل از کجا و دل کو تا برقرار دارم\n\nزان می که ریخت عشقت در کام جان سعدی\nتا بامداد محشر در سر خمار دارم\n\n",
            "Source": "https://ganjoor.net/saadi/divan/ghazals/sh389/",
            "Title": "غزل ۳۸۹"
        },
        "9712": {
            "Audio": "https://i.ganjoor.net/a/9712.ogg",
            "Author": "سعدی",
            "Book": "غزلیات سعدی",
            "Poem": "نه دسترسی به یار دارم\nنه طاقت انتظار دارم\n\nهر جور که از تو بر من آید\nاز گردش روزگار دارم\n\nدر دل غم تو کنم خزینه\nگر یک دل و گر هزار دارم\n\nاین خسته دلم چو موی باریک\nاز زلف تو یادگار دارم\n\nمن کانده تو کشیده باشم\nاندوه زمانه خوار دارم\n\nدر آب دو دیده از تو غرقم\nو امید لب و کنار دارم\n\nدل بردی و تن زدی همین بود\nمن با تو بسی شمار دارم\n\nدشنام همی‌دهی به سعدی\nمن با دو لب تو کار دارم\n\n",
            "Source": "https://ganjoor.net/saadi/divan/ghazals/sh390/",
            "Title": "غزل ۳۹۰"
        },
        "9713": {
            "Audio": "https://i.ganjoor.net/a/9713.ogg",
            "Author": "سعدی",
            "Book": "غزلیات سعدی",
            "Poem": "من اگر نظر حرام است بسی گناه دارم\nچه کنم نمی‌توانم که نظر نگاه دارم\n\nستم از کسیست بر من که ضرورت است بردن\nنه قرار زخم خوردن نه مجال آه دارم\n\nنه فراغت نشستن نه شکیب رخت بستن\nنه مقام ایستادن نه گریزگاه دارم\n\nنه اگر همی‌نشینم نظری کند به رحمت\nنه اگر همی‌گریزم دگری پناه دارم\n\nبسم از قبول عامی و صلاح نیکنامی\nچو به ترک سر بگفتم چه غم از کلاه دارم\n\nتن من فدای جانت سر بنده وآستانت\nچه مرا به از گدایی چو تو پادشاه دارم\n\nچو تو را بدین شگرفی قدم صلاح باشد\nنه مروت است اگر من نظر تباه دارم\n\nچه شب است یا رب امشب که ستاره‌ای برآمد\nکه دگر نه عشق خورشید و نه مهر ماه دارم\n\nمکنید دردمندان گله از شب جدایی\nکه من این صباح روشن ز شب سیاه دارم\n\nکه نه روی خوب دیدن گنه است پیش سعدی\nتو گمان نیک بردی که من این گناه دارم\n\n",
            "Source": "https://ganjoor.net/saadi/divan/ghazals/sh391/",
            "Title": "غزل ۳۹۱"
        },
        "9714": {
            "Audio": "https://i.ganjoor.net/a/9714.ogg",
            "Author": "سعدی",
            "Book": "غزلیات سعدی",
            "Poem": "من دوست می‌دارم جفا کز دست جانان می‌برم\nطاقت نمی‌دارم ولی افتان و خیزان می‌برم\n\nاز دست او جان می‌برم تا افکنم در پای او\nتا تو نپنداری که من از دست او جان می‌برم\n\nتا سر برآورد از گریبان آن نگار سنگدل\nهر لحظه از بیداد او سر در گریبان می‌برم\n\nخواهی به لطفم گو بخوان خواهی به قهرم گو بران\nطوعا و کرها بنده‌ام ناچار فرمان می‌برم\n\nدرمان درد عاشقان صبر است و من دیوانه‌ام\nنه درد ساکن می‌شود نه ره به درمان می‌برم\n\nای ساربان آهسته رو با ناتوانان صبر کن\nتو بار جانان می‌بری من بار هجران می‌برم\n\nای روزگار عافیت شکرت نکردم لاجرم\nدستی که در آغوش بود اکنون به دندان می‌برم\n\nگفتم به پایان آورم در عمر خود با او شبی\nحالا به عشق روی او روزی به پایان می‌برم\n\nسعدی دگربار از وطن عزم سفر کردی چرا\nاز دست آن ترک خطا یرغو به قاآن می‌برم\n\nمن خود ندانم وصف او گفتن سزای قدر او\nگل آورند از بوستان من گل به بستان می‌برم\n\n",
            "Source": "https://ganjoor.net/saadi/divan/ghazals/sh392/",
            "Title": "غزل ۳۹۲"
        },
        "9715": {
            "Audio": "https://i.ganjoor.net/a/9715.ogg",
            "Author": "سعدی",
            "Book": "غزلیات سعدی",
            "Poem": "گر به رخسار چو ماهت صنما می‌نگرم\nبه حقیقت اثر لطف خدا می‌نگرم\n\nتا مگر دیده ز روی تو بیابد اثری\nهر زمان صد رهت اندر سر و پا می‌نگرم\n\nتو به حال من مسکین به جفا می‌نگری\nمن به خاک کف پایت به وفا می‌نگرم\n\nآفتابی تو و من ذره مسکین ضعیف\nتو کجا و من سرگشته کجا می‌نگرم\n\nسر زلفت ظلمات است و لبت آب حیات\nدر سواد سر زلفت به خطا می‌نگرم\n\nهندوی چشم مبیناد رخ ترک تو باز\nگر به چین سر زلفت به خطا می‌نگرم\n\nراه عشق تو دراز است ولی سعدی وار\nمی‌روم وز سر حسرت به قفا می‌نگرم\n\n",
            "Source": "https://ganjoor.net/saadi/divan/ghazals/sh393/",
            "Title": "غزل ۳۹۳"
        },
        "9716": {
            "Audio": "https://i.ganjoor.net/a/9716.ogg",
            "Author": "سعدی",
            "Book": "غزلیات سعدی",
            "Poem": "به خدا اگر بمیرم که دل از تو برنگیرم\nبرو ای طبیبم از سر که دوا نمی‌پذیرم\n\nهمه عمر با حریفان بنشستمی و خوبان\nتو بخاستی و نقشت بنشست در ضمیرم\n\nمده ای حکیم پندم که به کار در نبندم\nکه ز خویشتن گزیر است و ز دوست ناگزیرم\n\nبرو ای سپر ز پیشم که به جان رسید پیکان\nبگذار تا ببینم که که می‌زند به تیرم\n\nنه نشاط دوستانم نه فراغ بوستانم\nبروید ای رفیقان به سفر که من اسیرم\n\nتو در آب اگر ببینی حرکات خویشتن را\nبه زبان خود بگویی که به حسن بی‌نظیرم\n\nتو به خواب خوش بیاسای و به عیش و کامرانی\nکه نه من غنوده‌ام دوش و نه مردم از نفیرم\n\nنه توانگران ببخشند فقیر ناتوان را\nنظری کن ای توانگر که به دیدنت فقیرم\n\nاگرم چو عود سوزی تن من فدای جانت\nکه خوش است عیش مردم به روایح عبیرم\n\nنه تو گفته‌ای که سعدی نبرد ز دست من جان\nنه به خاک پای مردان چو تو می‌کشی نمیرم\n\n",
            "Source": "https://ganjoor.net/saadi/divan/ghazals/sh394/",
            "Title": "غزل ۳۹۴"
        },
        "9717": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر من ز محبتت بمیرم\nدامن به قیامتت بگیرم\n\nاز دنیی و آخرت گزیرست\nوز صحبت دوست ناگزیرم\n\nای مرهم ریش دردمندان\nدرمان دگر نمی‌پذیرم\n\nآن کس که به جز تو کس ندارد\nدر هر دو جهان من آن فقیرم\n\nای محتسب از جوان چه خواهی\nمن توبه نمی‌کنم که پیرم\n\nیک روز کمان ابروانش\nمی‌بوسم و گو بزن به تیرم\n\nای باد بهار عنبرین بوی\nدر پای لطافت تو میرم\n\nچون می‌گذری به خاک شیراز\nگو من به فلان زمین اسیرم\n\nدر خواب نمی‌روم که بی دوست\nپهلو نه خوشست بر حریرم\n\nای مونس روزگار سعدی\nرفتی و نرفتی از ضمیرم\n\n",
            "Source": "https://ganjoor.net/saadi/divan/ghazals/sh395/",
            "Title": "غزل ۳۹۵"
        },
        "9718": {
            "Audio": null,
            "Author": "سعدی",
            "Book": "غزلیات سعدی",
            "Poem": "من این طمع نکنم کز تو کام برگیرم\nمگر ببینمت از دور و گام برگیرم\n\nمن این خیال نبندم که دانه‌ای به مراد\nمیان این همه تشویش دام برگیرم\n\nستاده‌ام به غلامی گرم قبول کنی\nو گر نخواهی کفش غلام برگیرم\n\nمرا ز دست تو گر منصفی و گر ظالم\nگریز نیست که دل زین مقام برگیرم\n\nز فکرهای پریشان و بارهای فراق\nکه بر دلست ندانم کدام برگیرم\n\nگرم هزار تعنت کنی و طعنه زنی\nمن آن نیم که ره انتقام برگیرم\n\nگرم جواز نباشد به بارگاه قبول\nو گر مجال نباشد که کام برگیرم\n\nاز این قدر نگریزم که بوسی از دهنت\nاگر حلال نباشد حرام برگیرم\n\n",
            "Source": "https://ganjoor.net/saadi/divan/ghazals/sh396/",
            "Title": "غزل ۳۹۶"
        },
        "9719": {
            "Audio": null,
            "Author": "سعدی",
            "Book": "غزلیات سعدی",
            "Poem": "از تو با مصلحت خویش نمی‌پردازم\nهمچو پروانه که می‌سوزم و در پروازم\n\nگر توانی که بجویی دلم امروز بجوی\nور نه بسیار بجویی و نیابی بازم\n\nنه چنان معتقدم کم نظری سیر کند\nیا چنان تشنه که جیحون بنشاند آزم\n\nهمچو چنگم سر تسلیم و ارادت در پیش\nتو به هر ضرب که خواهی بزن و بنوازم\n\nگر به آتش بریم صد ره و بیرون آری\nزر نابم که همان باشم اگر بگدازم\n\nگر تو آن جور پسندی که به سنگم بزنی\nاز من این جرم نیاید که خلاف آغازم\n\nخدمتی لایقم از دست نیاید چه کنم\nسر نه چیزیست که در پای عزیزان بازم\n\nمن خراباتیم و عاشق و دیوانه و مست\nبیشتر زین چه حکایت بکند غمازم\n\nماجرای دل دیوانه بگفتم به طبیب\nکه همه شب در چشمست به فکرت بازم\n\nگفت از این نوع شکایت که تو داری سعدی\nدرد عشقست ندانم که چه درمان سازم\n\n",
            "Source": "https://ganjoor.net/saadi/divan/ghazals/sh397/",
            "Title": "غزل ۳۹۷"
        },
        "9720": {
            "Audio": null,
            "Author": "سعدی",
            "Book": "غزلیات سعدی",
            "Poem": "نظر از مدعیان بر تو نمی‌اندازم\nتا نگویند که من با تو نظر می‌بازم\n\nآرزو می‌کندم در همه عالم صیدی\nکه نباشند رفیقان حسود انبازم\n\nدرد پنهان فراقم ز تحمل بگذشت\nور نه از دل نرسیدی به زبان آوازم\n\nچون کبوتر بگرفتیم به دام سر زلف\nدیده بردوختی از خلق جهان چون بازم\n\nبه سرانگشت بخواهی دل مسکینان برد\nدست واپوش که من پنجه نمی‌اندازم\n\nمطرب آهنگ بگردان که دگر هیچ نماند\nکه از این پرده که گفتی به درافتد رازم\n\nکس ننالید در این عهد چو من در غم دوست\nکه به آفاق نظر می‌رود از شیرازم\n\nچند گفتند که سعدی نفسی باز خود آی\nگفتم از دوست نشاید که به خود پردازم\n\n",
            "Source": "https://ganjoor.net/saadi/divan/ghazals/sh398/",
            "Title": "غزل ۳۹۸"
        },
        "9721": {
            "Audio": null,
            "Author": "سعدی",
            "Book": "غزلیات سعدی",
            "Poem": "خنک آن روز که در پای تو جان اندازم\nعقل در دمدمه خلق جهان اندازم\n\nنامه حسن تو بر عالم و جاهل خوانم\nنامت اندر دهن پیر و جوان اندازم\n\nتا کی این پرده جان سوز پس پرده زنم\nتا کی این ناوک دلدوز نهان اندازم\n\nدردنوشان غمت را چو شود مجلس گرم\nخویشتن را به طفیلی به میان اندازم\n\nتا نه هر بی‌خبری وصف جمالت گوید\nسنگ تعظیم تو در راه بیان اندازم\n\nگر به میدان محاکای تو جولان یابم\nگوی دل در خم چوگان زبان اندازم\n\nگردنان را به سرانگشت قبولت ره نیست\nچون قلم هستی خود را سر از آن اندازم\n\nیاد سعدی کن و جان دادن مشتاقان بین\nحق علیمست که لبیک زنان اندازم\n\n",
            "Source": "https://ganjoor.net/saadi/divan/ghazals/sh399/",
            "Title": "غزل ۳۹۹"
        },
        "9722": {
            "Audio": null,
            "Author": "سعدی",
            "Book": "غزلیات سعدی",
            "Poem": "وه که در عشق چنان می‌سوزم\nکه به یک شعله جهان می‌سوزم\n\nشمع وش پیش رخ شاهد یار\nدم به دم شعله زنان می‌سوزم\n\nسوختم گر چه نمی‌یارم گفت\nکه من از عشق فلان می‌سوزم\n\nرحمتی کن که به سر می‌گردم\nشفقتی بر که به جان می‌سوزم\n\nبا تو یاران همه در ناز و نعیم\nمن گنه کارم از آن می‌سوزم\n\nسعدیا ناله مکن گر نکنم\nکس نداند که نهان می‌سوزم\n\n",
            "Source": "https://ganjoor.net/saadi/divan/ghazals/sh400/",
            "Title": "غزل ۴۰۰"
        },
        "9723": {
            "Audio": null,
            "Author": "سعدی",
            "Book": "غزلیات سعدی",
            "Poem": "یک روز به شیدایی در زلف تو آویزم\nزان دو لب شیرینت صد شور برانگیزم\n\nگر قصد جفا داری اینک من و اینک سر\nور راه وفا داری جان در قدمت ریزم\n\nبس توبه و پرهیزم کز عشق تو باطل شد\nمن بعد بدان شرطم کز توبه بپرهیزم\n\nسیم دل مسکینم در خاک درت گم شد\nخاک سر هر کویی بی فایده می‌بیزم\n\nدر شهر به رسوایی دشمن به دفم برزد\nتا بر دف عشق آمد تیر نظر تیزم\n\nمجنون رخ لیلی چون قیس بنی عامر\nفرهاد لب شیرین چون خسرو پرویزم\n\nگفتی به غمم بنشین یا از سر جان برخیز\nفرمان برمت جانا بنشینم و برخیزم\n\nگر بی تو بود جنت بر کنگره ننشینم\nور با تو بود دوزخ در سلسله آویزم\n\nبا یاد تو گر سعدی در شعر نمی‌گنجد\nچون دوست یگانه شد با غیر نیامیزم\n\n",
            "Source": "https://ganjoor.net/saadi/divan/ghazals/sh401/",
            "Title": "غزل ۴۰۱"
        },
        "9724": {
            "Audio": null,
            "Author": "سعدی",
            "Book": "غزلیات سعدی",
            "Poem": "من بی‌مایه که باشم که خریدار تو باشم\nحیف باشد که تو یار من و من یار تو باشم\n\nتو مگر سایه لطفی به سر وقت من آری\nکه من آن مایه ندارم که به مقدار تو باشم\n\nخویشتن بر تو نبندم که من از خود نپسندم\nکه تو هرگز گل من باشی و من خار تو باشم\n\nهرگز اندیشه نکردم که کمندت به من افتد\nکه من آن وقع ندارم که گرفتار تو باشم\n\nهرگز اندر همه عالم نشناسم غم و شادی\nمگر آن وقت که شادی خور و غمخوار تو باشم\n\nگذر از دست رقیبان نتوان کرد به کویت\nمگر آن وقت که در سایه زنهار تو باشم\n\nگر خداوند تعالی به گناهیت بگیرد\nگو بیامرز که من حامل اوزار تو باشم\n\nمردمان عاشق گفتار من ای قبله خوبان\nچون نباشند که من عاشق دیدار تو باشم\n\nمن چه شایسته آنم که تو را خوانم و دانم\nمگرم هم تو ببخشی که سزاوار تو باشم\n\nگر چه دانم که به وصلت نرسم بازنگردم\nتا در این راه بمیرم که طلبکار تو باشم\n\nنه در این عالم دنیا که در آن عالم عقبی\nهمچنان بر سر آنم که وفادار تو باشم\n\nخاک بادا تن سعدی اگرش تو نپسندی\nکه نشاید که تو فخر من و من عار تو باشم\n\n",
            "Source": "https://ganjoor.net/saadi/divan/ghazals/sh402/",
            "Title": "غزل ۴۰۲"
        },
        "9725": {
            "Audio": "https://i.ganjoor.net/a/9725.ogg",
            "Author": "سعدی",
            "Book": "غزلیات سعدی",
            "Poem": "در آن نفس که بمیرم در آرزوی تو باشم\nبدان امید دهم جان که خاک کوی تو باشم\n\nبه وقت صبح قیامت که سر ز خاک برآرم\nبه گفت و گوی تو خیزم به جست و جوی تو باشم\n\nبه مجمعی که درآیند شاهدان دو عالم\nنظر به سوی تو دارم غلام روی تو باشم\n\nبه خوابگاه عدم گر هزار سال بخسبم\nز خواب عاقبت آگه به بوی موی تو باشم\n\nحدیث روضه نگویم گل بهشت نبویم\nجمال حور نجویم دوان به سوی تو باشم\n\nمی بهشت ننوشم ز دست ساقی رضوان\nمرا به باده چه حاجت که مست روی تو باشم\n\nهزار بادیه سهلست با وجود تو رفتن\nو گر خلاف کنم سعدیا به سوی تو باشم\n\n",
            "Source": "https://ganjoor.net/saadi/divan/ghazals/sh403/",
            "Title": "غزل ۴۰۳"
        },
        "9726": {
            "Audio": null,
            "Author": "سعدی",
            "Book": "غزلیات سعدی",
            "Poem": "غم زمانه خورم یا فراق یار کشم\nبه طاقتی که ندارم کدام بار کشم\n\nنه قوتی که توانم کناره جستن از او\nنه قدرتی که به شوخیش در کنار کشم\n\nنه دست صبر که در آستین عقل برم\nنه پای عقل که در دامن قرار کشم\n\nز دوستان به جفا سیرگشت مردی نیست\nجفای دوست زنم گر نه مردوار کشم\n\nچو می‌توان به صبوری کشید جور عدو\nچرا صبور نباشم که جور یار کشم\n\nشراب خورده ساقی ز جام صافی وصل\nضرورتست که درد سر خمار کشم\n\nگلی چو روی تو گر در چمن به دست آید\nکمینه دیده سعدیش پیش خار کشم\n\n",
            "Source": "https://ganjoor.net/saadi/divan/ghazals/sh404/",
            "Title": "غزل ۴۰۴"
        },
        "9727": {
            "Audio": null,
            "Author": "سعدی",
            "Book": "غزلیات سعدی",
            "Poem": "هزار جهد بکردم که سر عشق بپوشم\nنبود بر سر آتش میسرم که نجوشم\n\nبه هوش بودم از اول که دل به کس نسپارم\nشمایل تو بدیدم نه صبر ماند و نه هوشم\n\nحکایتی ز دهانت به گوش جان من آمد\nدگر نصیحت مردم حکایتست به گوشم\n\nمگر تو روی بپوشی و فتنه بازنشانی\nکه من قرار ندارم که دیده از تو بپوشم\n\nمن رمیده دل آن به که در سماع نیایم\nکه گر به پای درآیم به دربرند به دوشم\n\nبیا به صلح من امروز در کنار من امشب\nکه دیده خواب نکردست از انتظار تو دوشم\n\nمرا به هیچ بدادی و من هنوز بر آنم\nکه از وجود تو مویی به عالمی نفروشم\n\nبه زخم خورده حکایت کنم ز دست جراحت\nکه تندرست ملامت کند چو من بخروشم\n\nمرا مگوی که سعدی طریق عشق رها کن\nسخن چه فایده گفتن چو پند می‌ننیوشم\n\nبه راه بادیه رفتن به از نشستن باطل\nو گر مراد نیابم به قدر وسع بکوشم\n\n",
            "Source": "https://ganjoor.net/saadi/divan/ghazals/sh405/",
            "Title": "غزل ۴۰۵"
        },
        "9728": {
            "Audio": null,
            "Author": "سعدی",
            "Book": "غزلیات سعدی",
            "Poem": "بار فراق دوستان بس که نشست بر دلم\nمی‌روم و نمی‌رود ناقه به زیر محملم\n\nبار بیفکند شتر چون برسد به منزلی\nبار دلست همچنان ور به هزار منزلم\n\nای که مهار می‌کشی صبر کن و سبک مرو\nکز طرفی تو می‌کشی وز طرفی سلاسلم\n\nبارکشیده جفا پرده دریده هوا\nراه ز پیش و دل ز پس واقعه‌ایست مشکلم\n\nمعرفت قدیم را بعد حجاب کی شود\nگر چه به شخص غایبی در نظری مقابلم\n\nآخر قصد من تویی غایت جهد و آرزو\nتا نرسم ز دامنت دست امید نگسلم\n\nذکر تو از زبان من فکر تو از جنان من\nچون برود که رفته‌ای در رگ و در مفاصلم\n\nمشتغل توام چنان کز همه چیز غایبم\nمفتکر توام چنان کز همه خلق غافلم\n\nگر نظری کنی کند کشته صبر من ورق\nور نکنی چه بر دهد بیخ امید باطلم\n\nسنت عشق سعدیا ترک نمی‌دهی بلی\nکی ز دلم به دررود خوی سرشته در گلم\n\nداروی درد شوق را با همه علم عاجزم\nچاره کار عشق را با همه عقل جاهلم\n\n",
            "Source": "https://ganjoor.net/saadi/divan/ghazals/sh406/",
            "Title": "غزل ۴۰۶"
        },
        "9729": {
            "Audio": null,
            "Author": "سعدی",
            "Book": "غزلیات سعدی",
            "Poem": "تا تو به خاطر منی کس نگذشت بر دلم\nمثل تو کیست در جهان تا ز تو مهر بگسلم\n\nمن چو به آخرت روم رفته به داغ دوستی\nداروی دوستی بود هر چه بروید از گلم\n\nمیرم و همچنان رود نام تو بر زبان من\nریزم و همچنان بود مهر تو در مفاصلم\n\nحاصل عمر صرف شد در طلب وصال تو\nبا همه سعی اگر به خود ره ندهی چه حاصلم\n\nباد به دست آرزو در طلب هوای دل\nگر نکند معاونت دور زمان مقبلم\n\nلایق بندگی نیم بی هنری و قیمتی\nور تو قبول می‌کنی با همه نقص فاضلم\n\nمثل تو را به خون من ور بکشی به باطلم\nکس نکند مطالبت زان که غلام قاتلم\n\nکشتی من که در میان آب گرفت و غرق شد\nگر بود استخوان برد باد صبا به ساحلم\n\nسرو برفت و بوستان از نظرم به جملگی\nمی‌نرود صنوبری بیخ گرفته در دلم\n\nفکرت من کجا رسد در طلب وصال تو\nاین همه یاد می‌رود وز تو هنوز غافلم\n\nلشکر عشق سعدیا غارت عقل می‌کند\nتا تو دگر به خویشتن ظن نبری که عاقلم\n\n",
            "Source": "https://ganjoor.net/saadi/divan/ghazals/sh407/",
            "Title": "غزل ۴۰۷"
        },
        "9730": {
            "Audio": null,
            "Author": "سعدی",
            "Book": "غزلیات سعدی",
            "Poem": "امروز مبارکست فالم\nکافتاد نظر بر آن جمالم\n\nالحمد خدای آسمان را\nکاختر به درآمد از وبالم\n\nخوابست مگر که می‌نماید\nیا عشوه همی‌دهد خیالم\n\nکاین بخت نبود هیچ روزم\nوین گل نشکفت هیچ سالم\n\nامروز بدیدم آن چه دل خواست\nدید آن چه نخواست بدسگالم\n\nاکنون که تو روی باز کردی\nرو باز به خیر کرد حالم\n\nدیگر چه توقعست از ایام\nچون بدر تمام شد هلالم\n\nبازآی کز اشتیاق رویت\nبگرفت ز خویشتن ملالم\n\nآزرده‌ام از فراق چونانک\nدل باز نمی‌دهد وصالم\n\nوز غایت تشنگی که بردم\nدر حلق نمی‌رود زلالم\n\nبیچاره به رویت آمدم باز\nچون چاره نماند و احتیالم\n\nاز جور تو هم در تو گیرم\nوز دست تو هم بر تو نالم\n\nچون دوست موافقست سعدی\nسهلست جفای خلق عالم\n\n",
            "Source": "https://ganjoor.net/saadi/divan/ghazals/sh408/",
            "Title": "غزل ۴۰۸"
        },
        "9731": {
            "Audio": null,
            "Author": "سعدی",
            "Book": "غزلیات سعدی",
            "Poem": "تا خبر دارم از او بی‌خبر از خویشتنم\nبا وجودش ز من آواز نیاید که منم\n\nپیرهن می‌بدرم دم به دم از غایت شوق\nکه وجودم همه او گشت و من این پیرهنم\n\nای رقیب این همه سودا مکن و جنگ مجوی\nبرکنم دیده که من دیده از او برنکنم\n\nخود گرفتم که نگویم که مرا واقعه‌ایست\nدشمن و دوست بدانند قیاس از سخنم\n\nدر همه شهر فراهم ننشست انجمنی\nکه نه من در غمش افسانه آن انجمنم\n\nبرشکست از من و از رنج دلم باک نداشت\nمن نه آنم که توانم که از او برشکنم\n\nگر همین سوز رود با من مسکین در گور\nخاک اگر بازکنی سوخته یابی کفنم\n\nگر به خون تشنه‌ای اینک من و سر باکی نیست\nکه به فتراک تو به زان که بود بر بدنم\n\nمرد و زن گر به جفا کردن من برخیزند\nگر بگردم ز وفای تو نه مردم که زنم\n\nشرط عقلست که مردم بگریزند از تیر\nمن گر از دست تو باشد مژه بر هم نزنم\n\nتا به گفتار درآمد دهن شیرینت\nبیم آنست که شوری به جهان درفکنم\n\nلب سعدی و دهانت ز کجا تا به کجا\nاین قدر بس که رود نام لبت بر دهنم\n\n",
            "Source": "https://ganjoor.net/saadi/divan/ghazals/sh409/",
            "Title": "غزل ۴۰۹"
        },
        "9732": {
            "Audio": null,
            "Author": "سعدی",
            "Book": "غزلیات سعدی",
            "Poem": "چشم که بر تو می‌کنم چشم حسود می‌کنم\nشکر خدا که باز شد دیده بخت روشنم\n\nهرگزم این گمان نبد با تو که دوستی کنم\nباورم این نمی‌شود با تو نشسته کاین منم\n\nدامن خیمه برفکن دشمن و دوست گو ببین\nکاین همه لطف می‌کند دوست به رغم دشمنم\n\nعالم شهر گو مرا وعظ مگو که نشنوم\nپیر محله گو مرا توبه مده که بشکنم\n\nگر بزنی به خنجرم کز پی او دگر مرو\nنعره شوق می‌زنم تا رمقیست در تنم\n\nاین نه نصیحتی بود کز غم دوست توبه کن\nسخت سیه دلی بود آن که ز دوست برکنم\n\nگر همه عمر بشکنم عهد تو پس درست شد\nکاین همه ذکر دوستی لاف دروغ می‌زنم\n\nپیشم از این سلامتی بود و دلی و دانشی\nعشق تو آتشی بزد پاک بسوخت خرمنم\n\nشهری اگر به قصد من جمع شوند و متفق\nبا همه تیغ برکشم وز تو سپر بیفکنم\n\nچند فشانی آستین بر من و روزگار من\nدست رها نمی‌کند مهر گرفته دامنم\n\nگر به مراد من روی ور نروی تو حاکمی\nمن به خلاف رای تو گر نفسی زنم زنم\n\nاین همه نیش می‌خورد سعدی و پیش می‌رود\nخون برود در این میان گر تو تویی و من منم\n\n",
            "Source": "https://ganjoor.net/saadi/divan/ghazals/sh410/",
            "Title": "غزل ۴۱۰"
        },
        "9733": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر تیغ برکشد که محبان همی‌زنم\nاول کسی که لاف محبت زند منم\n\nگویند پای دار اگرت سر دریغ نیست\nگو سر قبول کن که به پایش درافکنم\n\nامکان دیده بستنم از روی دوست نیست\nاولیتر آن که گوش نصیحت بیاکنم\n\nآورده‌اند صحبت خوبان که آتشست\nبر من به نیم جو که بسوزند خرمنم\n\nمن مرغ زیرکم که چنانم خوش اوفتاد\nدر قید او که یاد نیاید نشیمنم\n\nدردیست در دلم که گر از پیش آب چشم\nبرگیرم آستین برود تا به دامنم\n\nگر پیرهن به درکنم از شخص ناتوان\nبینی که زیر جامه خیالیست یا تنم\n\nشرطست احتمال جفاهای دشمنان\nچون دل نمی‌دهد که دل از دوست برکنم\n\nدردی نبوده را چه تفاوت کند که من\nبیچاره درد می‌خورم و نعره می‌زنم\n\nبر تخت جم پدید نیاید شب دراز\nمن دانم این حدیث که در چاه بیژنم\n\nگویند سعدیا مکن از عشق توبه کن\nمشکل توانم و نتوانم که نشکنم\n\n",
            "Source": "https://ganjoor.net/saadi/divan/ghazals/sh411/",
            "Title": "غزل ۴۱۱"
        },
        "9734": {
            "Audio": null,
            "Author": "سعدی",
            "Book": "غزلیات سعدی",
            "Poem": "آن دوست که من دارم وان یار که من دانم\nشیرین دهنی دارد دور از لب و دندانم\n\nبخت این نکند با من کان شاخ صنوبر را\nبنشینم و بنشانم گل بر سرش افشانم\n\nای روی دلارایت مجموعه زیبایی\nمجموع چه غم دارد از من که پریشانم\n\nدریاب که نقشی ماند از طرح وجود من\nچون یاد تو می‌آرم خود هیچ نمی‌مانم\n\nبا وصل نمی‌پیچم وز هجر نمی‌نالم\nحکم آن چه تو فرمایی من بنده فرمانم\n\nای خوبتر از لیلی بیمست که چون مجنون\nعشق تو بگرداند در کوه و بیابانم\n\nیک پشت زمین دشمن گر روی به من آرند\nاز روی تو بیزارم گر روی بگردانم\n\nدر دام تو محبوسم در دست تو مغلوبم\nوز ذوق تو مدهوشم در وصف تو حیرانم\n\nدستی ز غمت بر دل پایی ز پیت در گل\nبا این همه صبرم هست وز روی تو نتوانم\n\nدر خفیه همی‌نالم وین طرفه که در عالم\nعشاق نمی‌خسبند از ناله پنهانم\n\nبینی که چه گرم آتش در سوخته می‌گیرد\nتو گرمتری ز آتش من سوخته تر ز آنم\n\nگویند مکن سعدی جان در سر این سودا\nگر جان برود شاید من زنده به جانانم\n\n",
            "Source": "https://ganjoor.net/saadi/divan/ghazals/sh412/",
            "Title": "غزل ۴۱۲"
        },
        "9735": {
            "Audio": null,
            "Author": "سعدی",
            "Book": "غزلیات سعدی",
            "Poem": "آن نه رویست که من وصف جمالش دانم\nاین حدیث از دگری پرس که من حیرانم\n\nهمه بینند نه این صنع که من می‌بینم\nهمه خوانند نه این نقش که من می‌خوانم\n\nآن عجب نیست که سرگشته بود طالب دوست\nعجب اینست که من واصل و سرگردانم\n\nسرو در باغ نشانند و تو را بر سر و چشم\nگر اجازت دهی ای سرو روان بنشانم\n\nعشق من بر گل رخسار تو امروزی نیست\nدیر سالست که من بلبل این بستانم\n\nبه سرت کز سر پیمان محبت نروم\nگر بفرمایی رفتن به سر پیکانم\n\nباش تا جان برود در طلب جانانم\nکه به کاری به از این بازنیاید جانم\n\nهر نصیحت که کنی بشنوم ای یار عزیز\nصبرم از دوست مفرمای که من نتوانم\n\nعجب از طبع هوسناک منت می‌آید\nمن خود از مردم بی طبع عجب می‌مانم\n\nگفته بودی که بود در همه عالم سعدی\nمن به خود هیچ نیم هر چه تو گویی آنم\n\nگر به تشریف قبولم بنوازی ملکم\nور به تازانه قهرم بزنی شیطانم\n\n",
            "Source": "https://ganjoor.net/saadi/divan/ghazals/sh413/",
            "Title": "غزل ۴۱۳"
        },
        "9736": {
            "Audio": "https://i.ganjoor.net/a/9736.ogg",
            "Author": "سعدی",
            "Book": "غزلیات سعدی",
            "Poem": "اگر دستم رسد روزی که انصاف از تو بستانم\nقضای عهد ماضی را شبی دستی برافشانم\n\nچنانت دوست می‌دارم که گر روزی فراق افتد\nتو صبر از من توانی کرد و من صبر از تو نتوانم\n\nدلم صد بار می‌گوید که چشم از فتنه بر هم نه\nدگر ره دیده می‌افتد بر آن بالای فتانم\n\nتو را در بوستان باید که پیش سرو بنشینی\nو گر نه باغبان گوید که دیگر سرو ننشانم\n\nرفیقانم سفر کردند هر یاری به اقصایی\nخلاف من که بگرفته است دامن در مغیلانم\n\nبه دریایی درافتادم که پایانش نمی‌بینم\nکسی را پنجه افکندم که درمانش نمی‌دانم\n\nفراقم سخت می‌آید ولیکن صبر می‌باید\nکه گر بگریزم از سختی رفیق سست پیمانم\n\nمپرسم دوش چون بودی به تاریکی و تنهایی\nشب هجرم چه می‌پرسی که روز وصل حیرانم\n\nشبان آهسته می‌نالم مگر دردم نهان ماند\nبه گوش هر که در عالم رسید آواز پنهانم\n\nدمی با دوست در خلوت به از صد سال در عشرت\nمن آزادی نمی‌خواهم که با یوسف به زندانم\n\nمن آن مرغ سخندانم که در خاکم رود صورت\nهنوز آواز می‌آید به معنی از گلستانم\n\n",
            "Source": "https://ganjoor.net/saadi/divan/ghazals/sh414/",
            "Title": "غزل ۴۱۴"
        },
        "9737": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای مرهم ریش و مونس جانم\nچندین به مفارقت مرنجانم\n\nای راحت اندرون مجروحم\nجمعیت خاطر پریشانم\n\nگویند بدار دستش از دامن\nتا دست بدارد از گریبانم\n\nآن کس که مرا به باغ می‌خواند\nبی روی تو می‌برد به زندانم\n\nوین طرفه که ره نمی‌برم پیشت\nوز پیش تو ره به در نمی‌دانم\n\nیک روز به بندگی قبولم کن\nروز دگرم ببین که سلطانم\n\nای گلبن بوستان روحانی\nمشغول بکردی از گلستانم\n\nزان روز که سرو قامتت دیدم\nاز یاد برفت سرو بستانم\n\nآن در دورسته در حدیث آمد\nوز دیده بیوفتاد مرجانم\n\nگویند صبور باش از او سعدی\nبارش بکشم که صبر نتوانم\n\nای کاش که جان در آستین بودی\nتا بر سر مونس دل افشانم\n\n",
            "Source": "https://ganjoor.net/saadi/divan/ghazals/sh415/",
            "Title": "غزل ۴۱۵"
        },
        "9738": {
            "Audio": null,
            "Author": "سعدی",
            "Book": "غزلیات سعدی",
            "Poem": "بس که در منظر تو حیرانم\nصورتت را صفت نمی‌دانم\n\nپارسایان ملامتم مکنید\nکه من از عشق توبه نتوانم\n\nهر که بینی به جسم و جان زندست\nمن به امید وصل جانانم\n\nبه چه کار آید این بقیت جان\nکه به معشوق برنیفشانم\n\nگر تو از من عنان بگردانی\nمن به شمشیر برنگردانم\n\nگر بخوانی مقیم درگاهم\nور برانی مطیع فرمانم\n\nمن نه آنم که سست بازآیم\nور ز سختی به لب رسد جانم\n\nگر اجابت کنی و گر نکنی\nچاره من دعاست می‌خوانم\n\nسهل باشد صعوبت ظلمات\nگر به دست آید آب حیوانم\n\nتا کی آخر جفا بری سعدی\nچه کنم پای بند احسانم\n\nکار مردان تحملست و سکون\nمن کیم خاک پای مردانم\n\n",
            "Source": "https://ganjoor.net/saadi/divan/ghazals/sh416/",
            "Title": "غزل ۴۱۶"
        },
        "9739": {
            "Audio": null,
            "Author": "سعدی",
            "Book": "غزلیات سعدی",
            "Poem": "سخن عشق تو بی آن که برآید به زبانم\nرنگ رخساره خبر می‌دهد از حال نهانم\n\nگاه گویم که بنالم ز پریشانی حالم\nبازگویم که عیانست چه حاجت به بیانم\n\nهیچم از دنیی و عقبی نبرد گوشه خاطر\nکه به دیدار تو شغلست و فراغ از دو جهانم\n\nگر چنانست که روی من مسکین گدا را\nبه در غیر ببینی ز در خویش برانم\n\nمن در اندیشه آنم که روان بر تو فشانم\nنه در اندیشه که خود را ز کمندت برهانم\n\nگر تو شیرین زمانی نظری نیز به من کن\nکه به دیوانگی از عشق تو فرهاد زمانم\n\nنه مرا طاقت غربت نه تو را خاطر قربت\nدل نهادم به صبوری که جز این چاره ندانم\n\nمن همان روز بگفتم که طریق تو گرفتم\nکه به جانان نرسم تا نرسد کار به جانم\n\nدرم از دیده چکانست به یاد لب لعلت\nنگهی باز به من کن که بسی در بچکانم\n\nسخن از نیمه بریدم که نگه کردم و دیدم\nکه به پایان رسدم عمر و به پایان نرسانم\n\n",
            "Source": "https://ganjoor.net/saadi/divan/ghazals/sh417/",
            "Title": "غزل ۴۱۷"
        },
        "9740": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر دست دهد هزار جانم\nدر پای مبارکت فشانم\n\nآخر به سرم گذر کن ای دوست\nانگار که خاک آستانم\n\nهر حکم که بر سرم برانی\nسهلست ز خویشتن مرانم\n\nتو خود سر وصل ما نداری\nمن عادت بخت خویش دانم\n\nهیهات که چون تو شاهبازی\nتشریف دهد به آشیانم\n\nگر خانه محقرست و تاریک\nبر دیده روشنت نشانم\n\nگر نام تو بر سرم بگویند\nفریاد برآید از روانم\n\nشب نیست که در فراق رویت\nزاری به فلک نمی‌رسانم\n\nآخر نه من و تو دوست بودیم\nعهد تو شکست و من همانم\n\nمن مهره مهر تو نریزم\nالا که بریزد استخوانم\n\nمن ترک وصال تو نگویم\nالا به فراق جسم و جانم\n\nمجنونم اگر بهای لیلی\nملک عرب و عجم ستانم\n\nشیرین زمان تویی به تحقیق\nمن بنده خسرو زمانم\n\nشاهی که ورا رسد که گوید\nمولای اکابر جهانم\n\nایوان رفیعش آسمان را\nگوید تو زمین من آسمانم\n\nدانی که ستم روا ندارد\nمگذار که بشنود فغانم\n\nهر کس به زمان خویشتن بود\nمن سعدی آخرالزمانم\n\n",
            "Source": "https://ganjoor.net/saadi/divan/ghazals/sh418/",
            "Title": "غزل ۴۱۸"
        },
        "9741": {
            "Audio": null,
            "Author": "سعدی",
            "Book": "غزلیات سعدی",
            "Poem": "مرا تا نقره باشد می‌فشانم\nتو را تا بوسه باشد می‌ستانم\n\nو گر فردا به زندان می‌برندم\nبه نقد این ساعت اندر بوستانم\n\nجهان بگذار تا بر من سر آید\nکه کام دل تو بودی از جهانم\n\nچه دامن‌های گل باشد در این باغ\nاگر چیزی نگوید باغبانم\n\nنمی‌دانستم از بخت همایون\nکه سیمرغی فتد در آشیانم\n\nتو عشق آموختی در شهر ما را\nبیا تا شرح آن هم بر تو خوانم\n\nسخن‌ها دارم از دست تو در دل\nولیکن در حضورت بی زبانم\n\nبگویم تا بداند دشمن و دوست\nکه من مستی و مستوری ندانم\n\nمگو سعدی مراد خویش برداشت\nاگر تو سنگ دل من مهربانم\n\nاگر تو سرو سیمین تن بر آنی\nکه از پیشم برانی من بر آنم\n\nکه تا باشم خیالت می‌پرستم\nو گر رفتم سلامت می‌رسانم\n\n",
            "Source": "https://ganjoor.net/saadi/divan/ghazals/sh419/",
            "Title": "غزل ۴۱۹"
        },
        "9742": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما همه چشمیم و تو نور ای صنم\nچشم بد از روی تو دور ای صنم\n\nروی مپوشان که بهشتی بود\nهر که ببیند چو تو حور ای صنم\n\nحور خطا گفتم اگر خواندمت\nترک ادب رفت و قصور ای صنم\n\nتا به کرم خرده نگیری که من\nغایبم از ذوق حضور ای صنم\n\nروی تو بر پشت زمین خلق را\nموجب فتنه‌ست و فتور ای صنم\n\nاین همه دلبندی و خوبی تو را\nموضع نازست و غرور ای صنم\n\nسروبنی خاسته چون قامتت\nتا ننشینیم صبور ای صنم\n\nاین همه طوفان به سرم می‌رود\nاز جگری همچو تنور ای صنم\n\nسعدی از این چشمه حیوان که خورد\nسیر نگردد به مرور ای صنم\n\n",
            "Source": "https://ganjoor.net/saadi/divan/ghazals/sh420/",
            "Title": "غزل ۴۲۰"
        },
        "9743": {
            "Audio": null,
            "Author": "سعدی",
            "Book": "غزلیات سعدی",
            "Poem": "چون من به نفس خویشتن این کار می‌کنم\nبر فعل دیگران به چه انکار می‌کنم\n\nبلبل سماع بر گل بستان همی‌کند\nمن بر گل شقایق رخسار می‌کنم\n\nهر جا که سروقامتی و موی دلبریست\nخود را بدان کمند گرفتار می‌کنم\n\nگر تیغ برکشند عزیزان به خون من\nمن همچنان تأمل دیدار می‌کنم\n\nهیچم نماند در همه عالم به اتفاق\nالا سری که در قدم یار می‌کنم\n\nآن‌ها که خوانده‌ام همه از یاد من برفت\nالا حدیث دوست که تکرار می‌کنم\n\nچون دست قدرتم به تمنا نمی‌رسد\nصبر از مراد نفس به ناچار می‌کنم\n\nهمسایه گو گواهی مستی و عاشقی\nبر من مده که خویشتن اقرار می‌کنم\n\nمن بعد از این نه زهد فروشم نه معرفت\nکان در ضمیر نیست که اظهار می‌کنم\n\nجانست و از محبت جانان دریغ نیست\nاینم که دست می‌دهد ایثار می‌کنم\n\nزنار اگر ببندی سعدی هزار بار\nبه زان که خرقه بر سر زنار می‌کنم\n\n",
            "Source": "https://ganjoor.net/saadi/divan/ghazals/sh421/",
            "Title": "غزل ۴۲۱"
        },
        "9744": {
            "Audio": null,
            "Author": "سعدی",
            "Book": "غزلیات سعدی",
            "Poem": "آن کس که از او صبر محالست و سکونم\nبگذشت ده انگشت فروبرده به خونم\n\nپرسید که چونی ز غم و درد جدایی\nگفتم نه چنانم که توان گفت که چونم\n\nزان گه که مرا روی تو محراب نظر شد\nاز دست زبان‌ها به تحمل چو ستونم\n\nمشنو که همه عمر جفا برده‌ام از کس\nجز بر سر کوی تو که دیوار زبونم\n\nبیمست چو شرح غم عشق تو نویسم\nکآتش به قلم در افتد از سوز درونم\n\nآنان که شمردند مرا عاقل و هشیار\nکو تا بنویسند گواهی به جنونم\n\nشمشیر برآور که مرادم سر سعدیست\nور سر ننهم در قدمت عاشق دونم\n\n",
            "Source": "https://ganjoor.net/saadi/divan/ghazals/sh422/",
            "Title": "غزل ۴۲۲"
        },
        "9745": {
            "Audio": null,
            "Author": "سعدی",
            "Book": "غزلیات سعدی",
            "Poem": "ز دستم بر نمی‌خیزد که یک دم بی تو بنشینم\nبجز رویت نمی‌خواهم که روی هیچ کس بینم\n\nمن اول روز دانستم که با شیرین درافتادم\nکه چون فرهاد باید شست دست از جان شیرینم\n\nتو را من دوست می‌دارم خلاف هر که در عالم\nاگر طعنه است در عقلم اگر رخنه است در دینم\n\nو گر شمشیر برگیری سپر پیشت بیندازم\nکه بی شمشیر خود کشتی به ساعدهای سیمینم\n\nبرآی ای صبح مشتاقان اگر نزدیک روز آمد\nکه بگرفت این شب یلدا ملال از ماه و پروینم\n\nز اول هستی آوردم قفای نیستی خوردم\nکنون امید بخشایش همی‌دارم که مسکینم\n\nدلی چون شمع می‌باید که بر جانم ببخشاید\nکه جز وی کس نمی‌بینم که می‌سوزد به بالینم\n\nتو همچون گل ز خندیدن لبت با هم نمی‌آید\nروا داری که من بلبل چو بوتیمار بنشینم\n\nرقیب انگشت می‌خاید که سعدی چشم بر هم نه\nمترس ای باغبان از گل که می‌بینم نمی‌چینم\n\n",
            "Source": "https://ganjoor.net/saadi/divan/ghazals/sh423/",
            "Title": "غزل ۴۲۳"
        },
        "9746": {
            "Audio": null,
            "Author": "سعدی",
            "Book": "غزلیات سعدی",
            "Poem": "من از تو صبر ندارم که بی تو بنشینم\nکسی دگر نتوانم که بر تو بگزینم\n\nبپرس حال من آخر چو بگذری روزی\nکه چون همی‌گذرد روزگار مسکینم\n\nمن اهل دوزخم ار بی تو زنده خواهم شد\nکه در بهشت نیارد خدای غمگینم\n\nندانمت که چه گویم تو هر دو چشم منی\nکه بی وجود شریفت جهان نمی‌بینم\n\nچو روی دوست نبینی جهان ندیدن به\nشب فراق منه شمع پیش بالینم\n\nضرورتست که عهد وفا به سر برمت\nو گر جفا به سر آید هزار چندینم\n\nنه هاونم که بنالم بکوفتی از یار\nچو دیگ بر سر آتش نشان که بنشینم\n\nبگرد بر سرم ای آسیای دور زمان\nبه هر جفا که توانی که سنگ زیرینم\n\nچو بلبل آمدمت تا چو گل ثنا گویم\nچو لاله لال بکردی زبان تحسینم\n\nمرا پلنگ به سرپنجه‌ای نگار نکشت\nتو می‌کشی به سرپنجه نگارینم\n\nچو ناف آهو خونم بسوخت در دل تنگ\nبرفت در همه آفاق بوی مشکینم\n\nهنر بیار و زبان آوری مکن سعدی\nچه حاجتست بگوید شکر که شیرینم\n\n",
            "Source": "https://ganjoor.net/saadi/divan/ghazals/sh424/",
            "Title": "غزل ۴۲۴"
        },
        "9747": {
            "Audio": null,
            "Author": "سعدی",
            "Book": "غزلیات سعدی",
            "Poem": "منم یا رب در این دولت که روی یار می‌بینم\nفراز سرو سیمینش گلی بر بار می‌بینم\n\nمگر طوبی برآمد در سرابستان جان من\nکه بر هر شعبه‌ای مرغی شکرگفتار می‌بینم\n\nمگر دنیا سر آمد کاین چنین آزاد در جنت\nمی بی درد می‌نوشم گل بی خار می‌بینم\n\nعجب دارم ز بخت خویش و هر دم در گمان افتم\nکه مستم یا به خوابم یا جمال یار می‌بینم\n\nزمین بوسیده‌ام بسیار و خدمت کرده تا اکنون\nلب معشوق می‌بوسم رخ دلدار می‌بینم\n\nچه طاعت کرده‌ام گویی که این پاداش می‌یابم\nچه فرمان برده‌ام گویی که این مقدار می‌بینم\n\nتویی یارا که خواب آلوده بر من تاختن کردی\nمنم یا رب که بخت خود چنین بیدار می‌بینم\n\nچو خلوت با میان آمد نخواهم شمع کاشانه\nتمنای بهشتم نیست چون دیدار می‌بینم\n\nکدام آلاله می‌بویم که مغزم عنبرآگین شد\nچه ریحان دسته بندم چون جهان گلزار می‌بینم\n\nز گردون نعره می‌آید که اینت بوالعجب کاری\nکه سعدی را ز روی دوست برخوردار می‌بینم\n\n",
            "Source": "https://ganjoor.net/saadi/divan/ghazals/sh425/",
            "Title": "غزل ۴۲۵"
        },
        "9748": {
            "Audio": null,
            "Author": "سعدی",
            "Book": "غزلیات سعدی",
            "Poem": "دلم تا عشقباز آمد در او جز غم نمی‌بینم\nدمی با همدمی خرم ز جانم بر نمی‌آید\n\nمرا رازیست اندر دل به خون دیده پرورده\nولیکن با که گویم راز چون محرم نمی‌بینم\n\nتحمل می‌کنم با زخم چون مرهم نمی‌بینم\nخوشا و خرما آن دل که هست از عشق بیگانه\n\nکه من تا آشنا گشتم دل خرم نمی‌بینم\nنم چشم آبروی من ببرد از بس که می‌گریم\n\nچرا گریم کز آن حاصل برون از نم نمی‌بینم\nکنون دم درکش ای سعدی که کار از دست بیرون شد\n\nبه امید دمی با دوست وان دم هم نمی‌بینم\n",
            "Source": "https://ganjoor.net/saadi/divan/ghazals/sh426/",
            "Title": "غزل ۴۲۶"
        },
        "9749": {
            "Audio": null,
            "Author": "سعدی",
            "Book": "غزلیات سعدی",
            "Poem": "من از این جا به ملامت نروم\nکه من این جا به امیدی گروم\n\nگر به عقلم سخنی می‌گویند\nبیم آنست که دیوانه شوم\n\nگوش دل رفته به آواز سماع\nنتوانم که نصیحت شنوم\n\nهمه گو باد ببر خرمن عمر\nدو جهان بی تو نیرزد دو جوم\n\nدوستان عیب و ملامت مکنید\nکان چه خود کاشته باشم دروم\n\nمن بیچاره گردن به کمند\nچه کنم گر به رکابش نروم\n\nسعدیا گفت به خوابم بینی\nبی‌وفا یارم اگر می‌غنوم\n\n",
            "Source": "https://ganjoor.net/saadi/divan/ghazals/sh427/",
            "Title": "غزل ۴۲۷"
        },
        "9750": {
            "Audio": null,
            "Author": "سعدی",
            "Book": "غزلیات سعدی",
            "Poem": "نه از چینم حکایت کن نه از روم\nکه من دل با یکی دارم در این بوم\n\nهر آن ساعت که با یاد من آید\nفراموشم شود موجود و معدوم\n\nز دنیا بخش ما غم خوردن آمد\nنشاید خوردن الا رزق مقسوم\n\nرطب شیرین و دست از نخل کوتاه\nزلال اندر میان و تشنه محروم\n\nاز آن شاهد که در اندیشه ماست\nندانم زاهدی در شهر معصوم\n\nبه روی او نماند هیچ منظور\nبه بوی او نماند هیچ مشموم\n\nنه بی او عشق می‌خواهم نه با او\nکه او در سلک من حیفست منظوم\n\nرفیقان چشم ظاهربین بدوزید\nکه ما را در میان سریست مکتوم\n\nهمه عالم گر این صورت ببینند\nکس این معنی نخواهد کرد مفهوم\n\nچنان سوزم که خامانم نبینند\nنداند تندرست احوال محموم\n\nمرا گر دل دهی ور جان ستانی\nعبادت لازمست و بنده ملزوم\n\nنشاید برد سعدی جان از این کار\nمسافر تشنه و جلاب مسموم\n\nچو آهن تاب آتش می‌نیارد\nهمی‌باید که پیشانی کند موم\n\n",
            "Source": "https://ganjoor.net/saadi/divan/ghazals/sh428/",
            "Title": "غزل ۴۲۸"
        },
        "9751": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو مپندار کز این در به ملامت بروم\nدلم این جاست بده تا به سلامت بروم\n\nترک سر گفتم از آن پیش که بنهادم پای\nنه به زرق آمده‌ام تا به ملامت بروم\n\nمن هوادار قدیمم بدهم جان عزیز\nنو ارادت نه که از پیش غرامت بروم\n\nگر رسد از تو به گوشم که بمیر ای سعدی\nتا لب گور به اعزاز و کرامت بروم\n\nور بدانم به در مرگ که حشرم با توست\nاز لحد رقص کنان تا به قیامت بروم\n\n",
            "Source": "https://ganjoor.net/saadi/divan/ghazals/sh429/",
            "Title": "غزل ۴۲۹"
        },
        "9752": {
            "Audio": null,
            "Author": "سعدی",
            "Book": "غزلیات سعدی",
            "Poem": "به تو مشغول و با تو همراهم\nوز تو بخشایش تو می‌خواهم\n\nهمه بیگانگان چنین دانند\nکه منت آشنای درگاهم\n\nترسم ای میوه درخت بلند\nکه نیایی به دست کوتاهم\n\nتا مرا از تو آگهی دادند\nبه وجودت گر از خود آگاهم\n\nهمه درخورد رای و قیمت خویش\nاز تو خواهند و من تو را خواهم\n\nبلبل بوستان حسن توام\nچون نیفتد سخن در افواهم\n\nمی‌کشندم که ترک عشق بگو\nمی‌زنندم که بیدق شاهم\n\nور به صد پاره‌ام کنی زین رنگ\nبنگردم که صبغه اللهم\n\nسعدیا در قفای دوست مرو\nچه کنم می‌برد به اکراهم\n\nمیل از این جانب اختیاری نیست\nکهربا را بگو که من کاهم\n\n",
            "Source": "https://ganjoor.net/saadi/divan/ghazals/sh430/",
            "Title": "غزل ۴۳۰"
        },
        "9753": {
            "Audio": null,
            "Author": "سعدی",
            "Book": "غزلیات سعدی",
            "Poem": "امشب آن نیست که در خواب رود چشم ندیم\nخواب در روضه رضوان نکند اهل نعیم\n\nخاک را زنده کند تربیت باد بهار\nسنگ باشد که دلش زنده نگردد به نسیم\n\nبوی پیراهن گم کرده خود می‌شنوم\nگر بگویم همه گویند ضلالیست قدیم\n\nعاشق آن گوش ندارد که نصیحت شنود\nدرد ما نیک نباشد به مداوای حکیم\n\nتوبه گویندم از اندیشه معشوق بکن\nهرگز این توبه نباشد که گناهیست عظیم\n\nای رفیقان سفر دست بدارید از ما\nکه بخواهیم نشستن به در دوست مقیم\n\nای برادر غم عشق آتش نمرود انگار\nبر من این شعله چنانست که بر ابراهیم\n\nمرده از خاک لحد رقص کنان برخیزد\nگر تو بالای عظامش گذری وهی رمیم\n\nطمع وصل تو می‌دارم و اندیشه هجر\nدیگر از هر چه جهانم نه امیدست و نه بیم\n\nعجب از کشته نباشد به در خیمه دوست\nعجب از زنده که چون جان به درآورد سلیم\n\nسعدیا عشق نیامیزد و شهوت با هم\nپیش تسبیح ملایک نرود دیو رجیم\n\n",
            "Source": "https://ganjoor.net/saadi/divan/ghazals/sh431/",
            "Title": "غزل ۴۳۱"
        },
        "9754": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما دگر کس نگرفتیم به جای تو ندیم\nالله الله تو فراموش مکن عهد قدیم\n\nهر یک از دایره جمع به راهی رفتند\nما بماندیم و خیال تو به یک جای مقیم\n\nباغبان گر نگشاید در درویش به باغ\nآخر از باغ بیاید بر درویش نسیم\n\nگر نسیم سحر از خلق تو بویی آرد\nجان فشانیم به سوغات نسیم تو نه سیم\n\nبوی محبوب که بر خاک احبا گذرد\nنه عجب دارم اگر زنده کند عظم رمیم\n\nای به حسن تو صنم چشم فلک نادیده\nوی به مثل تو ولد مادر ایام عقیم\n\nحال درویش چنانست که خال تو سیاه\nجسم دل ریش چنانست که چشم تو سقیم\n\nچشم جادوی تو بی واسطه کحل کحیل\nطاق ابروی تو بی شائبه وسمه و سیم\n\nای که دلداری اگر جان منت می‌باید\nچاره‌ای نیست در این مسله الا تسلیم\n\nعشقبازی نه طریق حکما بود ولی\nچشم بیمار تو دل می‌برد از دست حکیم\n\nسعدیا عشق نیامیزد و عفت با هم\nچند پنهان کنی آواز دهل زیر گلیم\n\n",
            "Source": "https://ganjoor.net/saadi/divan/ghazals/sh432/",
            "Title": "غزل ۴۳۲"
        },
        "9755": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما به روی دوستان از بوستان آسوده‌ایم\nگر بهار آید وگر باد خزان آسوده‌ایم\n\nسروبالایی که مقصودست اگر حاصل شود\nسرو اگر هرگز نباشد در جهان آسوده‌ایم\n\nگر به صحرا دیگران از بهر عشرت می‌روند\nما به خلوت با تو ای آرام جان آسوده‌ایم\n\nهر چه از دنیا و عقبی راحت و آسایشست\nگر تو با ما خوش درآیی ما از آن آسوده‌ایم\n\nبرق نوروزی گر آتش می‌زند در شاخسار\nور گل افشان می‌کند در بوستان آسوده‌ایم\n\nباغبان را گو اگر در گلستان آلاله‌ایست\nدیگری را ده که ما با دلستان آسوده‌ایم\n\nگر سیاست می‌کند سلطان و قاضی حاکمند\nور ملامت می‌کند پیر و جوان آسوده‌ایم\n\nموج اگر کشتی برآرد تا به اوج آفتاب\nیا به قعر اندربرد ما بر کران آسوده‌ایم\n\nرنج‌ها بردیم و آسایش نبود اندر جهان\nترک آسایش گرفتیم این زمان آسوده‌ایم\n\nسعدیا سرمایه داران از خلل ترسند و ما\nگر برآید بانگ دزد از کاروان آسوده‌ایم\n\n",
            "Source": "https://ganjoor.net/saadi/divan/ghazals/sh433/",
            "Title": "غزل ۴۳۳"
        },
        "9756": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما در خلوت به روی خلق ببستیم\nاز همه بازآمدیم و با تو نشستیم\n\nهر چه نه پیوند یار بود بریدیم\nوان چه نه پیمان دوست بود شکستیم\n\nمردم هشیار از این معامله دورند\nشاید اگر عیب ما کنند که مستیم\n\nمالک خود را همیشه غصه گدازد\nملک پری پیکری شدیم و برستیم\n\nشاکر نعمت به هر طریق که بودیم\nداعی دولت به هر مقام که هستیم\n\nدر همه چشمی عزیز و نزد تو خواریم\nدر همه عالم بلند و پیش تو پستیم\n\nای بت صاحب دلان مشاهده بنمای\nتا تو ببینیم و خویشتن نپرستیم\n\nدیده نگه داشتیم تا نرود دل\nبا همه عیاری از کمند نجستیم\n\nتا تو اجازت دهی که در قدمم ریز\nجان گرامی نهاده بر کف دستیم\n\nدوستی آنست سعدیا که بماند\nعهد وفا هم بر این قرار که بستیم\n\n",
            "Source": "https://ganjoor.net/saadi/divan/ghazals/sh434/",
            "Title": "غزل ۴۳۴"
        },
        "9757": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای سروبالای سهی کز صورت حال آگهی\nوز هر که در عالم بهی ما نیز هم بد نیستیم\n\nگفتی به رنگ من گلی هرگز نبیند بلبلی\nآری نکو گفتی ولی ما نیز هم بد نیستیم\n\nتا چند گویی ما و بس کوته کن ای رعنا و بس\nنه خود تویی زیبا و بس ما نیز هم بد نیستیم\n\nای شاهد هر مجلسی و آرام جان هر کسی\nگر دوستان داری بسی ما نیز هم بد نیستیم\n\nگفتی که چون من در زمی دیگر نباشد آدمی\nای جان لطف و مردمی ما نیز هم بد نیستیم\n\nگر گلشن خوش بو تویی ور بلبل خوشگو تویی\nور در جهان نیکو تویی ما نیز هم بد نیستیم\n\nگویی چه شد کان سروبن با ما نمی‌گوید سخن\nگو بی‌وفایی پر مکن ما نیز هم بد نیستیم\n\nگر تو به حسن افسانه‌ای یا گوهر یک دانه‌ای\nاز ما چرا بیگانه‌ای ما نیز هم بد نیستیم\n\nای در دل ما داغ تو تا کی فریب و لاغ تو\nگر به بود در باغ تو ما نیز هم بد نیستیم\n\nباری غرور از سر بنه و انصاف درد من بده\nای باغ شفتالو و به ما نیز هم بد نیستیم\n\nگفتم تو ما را دیده‌ای وز حال ما پرسیده‌ای\nپس چون ز ما رنجیده‌ای ما نیز هم بد نیستیم\n\nگفتی به از من در چگل صورت نبندد آب و گل\nای سست مهر سخت دل ما نیز هم بد نیستیم\n\nسعدی گر آن زیباقرین بگزید بر ما همنشین\nگو هر که خواهی برگزین ما نیز هم بد نیستیم\n\n",
            "Source": "https://ganjoor.net/saadi/divan/ghazals/sh435/",
            "Title": "غزل ۴۳۵"
        },
        "9758": {
            "Audio": null,
            "Author": "سعدی",
            "Book": "غزلیات سعدی",
            "Poem": "عمرها در پی مقصود به جان گردیدیم\nدوست در خانه و ما گرد جهان گردیدیم\n\nخود سراپرده قدرش ز مکان بیرون بود\nآن که ما در طلبش جمله مکان گردیدیم\n\nهمچو بلبل همه شب نعره زنان تا خورشید\nروی بنمود چو خفاش نهان گردیدیم\n\nگفته بودیم به خوبان که نباید نگریست\nدل ببردند و ضرورت نگران گردیدیم\n\nصفت یوسف نادیده بیان می‌کردند\nبا میان آمد و بی نام و نشان گردیدیم\n\nرفته بودیم به خلوت که دگر می‌نخوریم\nساقیا باده بده کز سر آن گردیدیم\n\nتا همه شهر بیایند و ببینند که ما\nپیر بودیم و دگرباره جوان گردیدیم\n\nسعدیا لشکر خوبان به شکار دل ما\nگو میایید که ما صید فلان گردیدیم\n\n",
            "Source": "https://ganjoor.net/saadi/divan/ghazals/sh436/",
            "Title": "غزل ۴۳۶"
        },
        "9759": {
            "Audio": null,
            "Author": "سعدی",
            "Book": "غزلیات سعدی",
            "Poem": "بگذار تا مقابل روی تو بگذریم\nدزدیده در شمایل خوب تو بنگریم\n\nشوقست در جدایی و جورست در نظر\nهم جور به که طاقت شوقت نیاوریم\n\nروی ار به روی ما نکنی حکم از آن توست\nبازآ که روی در قدمانت بگستریم\n\nما را سریست با تو که گر خلق روزگار\nدشمن شوند و سر برود هم بر آن سریم\n\nگفتی ز خاک بیشترند اهل عشق من\nاز خاک بیشتر نه که از خاک کمتریم\n\nما با توایم و با تو نه‌ایم اینت بلعجب\nدر حلقه‌ایم با تو و چون حلقه بر دریم\n\nنه بوی مهر می‌شنویم از تو ای عجب\nنه روی آن که مهر دگر کس بپروریم\n\nاز دشمنان برند شکایت به دوستان\nچون دوست دشمنست شکایت کجا بریم\n\nما خود نمی‌رویم دوان در قفای کس\nآن می‌برد که ما به کمند وی اندریم\n\nسعدی تو کیستی که در این حلقه کمند\nچندان فتاده‌اند که ما صید لاغریم\n\n",
            "Source": "https://ganjoor.net/saadi/divan/ghazals/sh437/",
            "Title": "غزل ۴۳۷"
        },
        "9760": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما دل دوستان به جان بخریم\nور جهان دشمنست غم نخوریم\n\nگر به شمشیر می‌زند معشوق\nگو بزن جان من که ما سپریم\n\nآن که صبر از جمال او نبود\nبه ضرورت جفای او ببریم\n\nگر به خشمست و گر به عین رضا\nنگهی بازکن که منتظریم\n\nیک نظر بر جمال طلعت دوست\nگر به جان می‌دهند تا بخریم\n\nگر تو گویی خلاف عقلست این\nعاقلان دیگرند و ما دگریم\n\nباش تا خون ما همی‌ریزند\nما در آن دست و قبضه می‌نگریم\n\nگر برانند و گر ببخشایند\nما بر این در گدای یک نظریم\n\nدوست چندان که می‌کشد ما را\nما به فضل خدای زنده تریم\n\nسعدیا زهر قاتل از دستش\nگو بیاور که چون شکر بخوریم\n\nای نسیم صبا ز روضه انس\nبرگذر پیش از آن که درگذریم\n\nتو خداوندگار باکرمی\nگر چه ما بندگان بی هنریم\n\n",
            "Source": "https://ganjoor.net/saadi/divan/ghazals/sh438/",
            "Title": "غزل ۴۳۸"
        },
        "9761": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما گدایان خیل سلطانیم\nشهربند هوای جانانیم\n\nبنده را نام خویشتن نبود\nهر چه ما را لقب دهند آنیم\n\nگر برانند و گر ببخشایند\nره به جای دگر نمی‌دانیم\n\nچون دلارام می‌زند شمشیر\nسر ببازیم و رخ نگردانیم\n\nدوستان در هوای صحبت یار\nزر فشانند و ما سر افشانیم\n\nمر خداوند عقل و دانش را\nعیب ما گو مکن که نادانیم\n\nهر گلی نو که در جهان آید\nما به عشقش هزاردستانیم\n\nتنگ چشمان نظر به میوه کنند\nما تماشاکنان بستانیم\n\nتو به سیمای شخص می‌نگری\nما در آثار صنع حیرانیم\n\nهر چه گفتیم جز حکایت دوست\nدر همه عمر از آن پشیمانیم\n\nسعدیا بی وجود صحبت یار\nهمه عالم به هیچ نستانیم\n\nترک جان عزیز بتوان گفت\nترک یار عزیز نتوانیم\n\n",
            "Source": "https://ganjoor.net/saadi/divan/ghazals/sh439/",
            "Title": "غزل ۴۳۹"
        },
        "9762": {
            "Audio": null,
            "Author": "سعدی",
            "Book": "غزلیات سعدی",
            "Poem": "کاش کان دلبر عیار که من کشته اویم\nبار دیگر بگذشتی که کند زنده به بویم\n\nترک من گفت و به ترکش نتوانم که بگویم\nچه کنم نیست دلی چون دل او ز آهن و رویم\n\nتا قدم باشدم اندر قدمش افتم و خیزم\nتا نفس ماندم اندر عقبش پرسم و پویم\n\nدشمن خویشتنم هر نفس از دوستی او\nتا چه دید از من مسکین که ملولست ز خویم\n\nلب او بر لب من این چه خیالست و تمنا\nمگر آن گه که کند کوزه گر از خاک سبویم\n\nهمه بر من چه زنی زخم فراق ای مه خوبان\nنه منم تنها کاندر خم چوگان تو گویم\n\nهر کجا صاحب حسنیست ثنا گفتم و وصفش\nتو چنان صاحب حسنی که ندانم که چه گویم\n\nدوش می‌گفت که سعدی غم ما هیچ ندارد\nمی‌نداند که گرم سر برود دست نشویم\n\n",
            "Source": "https://ganjoor.net/saadi/divan/ghazals/sh440/",
            "Title": "غزل ۴۴۰"
        },
        "9763": {
            "Audio": null,
            "Author": "سعدی",
            "Book": "غزلیات سعدی",
            "Poem": "عهد کردیم که بی دوست به صحرا نرویم\nبی تماشاگه رویش به تماشا نرویم\n\nبوستان خانه عیشست و چمن کوی نشاط\nتا مهیا نبود عیش مهنا نرویم\n\nدیگران با همه کس دست در آغوش کنند\nما که بر سفره خاصیم به یغما نرویم\n\nنتوان رفت مگر در نظر یار عزیز\nور تحمل نکند زحمت ما تا نرویم\n\nگر به خواری ز در خویش براند ما را\nبه امیدش بنشینیم و به درها نرویم\n\nگر به شمشیر احبا تن ما پاره کنند\nبه تظلم به در خانه اعدا نرویم\n\nپای گو بر سر و بر دیده ما نه چو بساط\nکه اگر نقش بساطت برود ما نرویم\n\nبه درشتی و جفا روی مگردان از ما\nکه به کشتن برویم از نظرت یا نرویم\n\nسعدیا شرط وفاداری لیلی آنست\nکه اگر مجنون گویند به سودا نرویم\n\n",
            "Source": "https://ganjoor.net/saadi/divan/ghazals/sh441/",
            "Title": "غزل ۴۴۱"
        },
        "9764": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر غصه روزگار گویم\nبس قصه بی شمار گویم\n\nیک عمر هزارسال باید\nتا من یکی از هزار گویم\n\nچشمم به زبان حال گوید\nنی آن که به اختیار گویم\n\nبر من دل انجمن بسوزد\nگر درد فراق یار گویم\n\nمرغان چمن فغان برآرند\nگر فرقت نوبهار گویم\n\nیاران صبوحیم کجایند\nتا درد دل خمار گویم\n\nکس نیست که دل سوی من آرد\nتا غصه روزگار گویم\n\nدرد دل بی‌قرار سعدی\nهم با دل بی‌قرار گویم\n\n",
            "Source": "https://ganjoor.net/saadi/divan/ghazals/sh442/",
            "Title": "غزل ۴۴۲"
        },
        "9765": {
            "Audio": null,
            "Author": "سعدی",
            "Book": "غزلیات سعدی",
            "Poem": "بکن چندان که خواهی جور بر من\nکه دستت بر نمی‌دارم ز دامن\n\nچنان مرغ دلم را صید کردی\nکه بازش دل نمی‌خواهد نشیمن\n\nاگر دانی که در زنجیر زلفت\nگرفتارست در پایش میفکن\n\nبه حسن قامتت سروی در آفاق\nنپندارم که باشد غالب الظن\n\nالا ای باغبان این سرو بنشان\nو گر صاحب دلی آن سرو برکن\n\nجهان روشن به ماه و آفتابست\nجهان ما به دیدار تو روشن\n\nتو بی زیور محلایی و بی رخت\nمزکایی و بی زینت مزین\n\nشبی خواهم که مهمان من آیی\nبه کام دوستان و رغم دشمن\n\nگروهی عام را کز دل خبر نیست\nعجب دارند از آه سینه من\n\nچو آتش در سرای افتاده باشد\nعجب داری که دود آید ز روزن\n\nتو را خود هر که بیند دوست دارد\nگناهی نیست بر سعدی معین\n\n",
            "Source": "https://ganjoor.net/saadi/divan/ghazals/sh443/",
            "Title": "غزل ۴۴۳"
        },
        "9766": {
            "Audio": null,
            "Author": "سعدی",
            "Book": "غزلیات سعدی",
            "Poem": "یا رب آن رویست یا برگ سمن\nیا رب آن قدست یا سرو چمن\n\nبر سمن کس دید جعد مشکبار\nدر چمن کس دید سرو سیمتن\n\nعقل چون پروانه گردید و نیافت\nچون تو شمعی در هزاران انجمن\n\nسخت مشتاقیم پیمانی بکن\nسخت مجروحیم پیکانی بکن\n\nوه کدامت زین همه شیرینترست\nخنده یا رفتار یا لب یا سخن\n\nگر سر ما خواهی اینک جان و سر\nور سر ما داری اینک مال و تن\n\nگر نوازی ور کشی فرمان تو راست\nبنده‌ایم اینک سر و تیغ و کفن\n\nصعقه می‌خواهی حجابی درگذار\nفتنه می‌جویی نقابی برفکن\n\nمن کیم کان جا که کوی عشق توست\nدر نمی‌گنجد حدیث ما و من\n\nای ز وصلت خانه‌ها دارالشفا\nوی ز هجرت بیت‌ها بیت الحزن\n\nوقت آن آمد که خاک مرده را\nباد ریزد آب حیوان در دهن\n\nپاره گرداند زلیخای صبا\nصبحدم بر یوسف گل پیرهن\n\nنطفه شبنم در ارحام زمین\nشاهد گل گشت و طفل یاسمن\n\nفیح ریحانست یا بوی بهشت\nخاک شیرازست یا باد ختن\n\nبرگذر تا خیره گردد سروبن\nدرنگر تا تیره گردد نسترن\n\nبارگاه زاهدان درهم نورد\nکارگاه صوفیان درهم شکن\n\nشاهدان چستند ساقی گو بیار\nعاشقان مستند مطرب گو بزن\n\nسغبه خلقم چو صوفی در کنش\nشهره شهرم چو غازی بر رسن\n\nتربیت را حله گو در ما مپوش\nعافیت را پرده گو بر ما متن\n\nچرخ با صد چشم چون روی تو دید\nصد زبان می‌خواست تا گوید حسن\n\nناسزا خواهم شنید از خاص و عام\nسرزنش خواهم کشید از مرد و زن\n\nسعدیا گر عاشقی پایی بکوب\nعاشقا گر مفلسی دستی بزن\n\n",
            "Source": "https://ganjoor.net/saadi/divan/ghazals/sh444/",
            "Title": "غزل ۴۴۴"
        },
        "9767": {
            "Audio": null,
            "Author": "سعدی",
            "Book": "غزلیات سعدی",
            "Poem": "در وصف نیاید که چه شیرین دهنست آن\nاینست که دور از لب و دندان منست آن\n\nعارض نتوان گفت که دور قمرست این\nبالا نتوان خواند که سرو چمنست آن\n\nدر سرو رسیدست ولیکن به حقیقت\nاز سرو گذشتست که سیمین بدنست آن\n\nهرگز نبود جسم بدین حسن و لطافت\nگویی همه روحست که در پیرهنست آن\n\nخالست بر آن صفحه سیمین بناگوش\nیا نقطه‌ای از غالیه بر یاسمنست آن\n\nفی الجمله قیامت تویی امروز در آفاق\nدر چشم تو پیداست که باب فتنست آن\n\nگفتم که دل از چنبر زلفت برهانم\nترسم نرهانم که شکن بر شکنست آن\n\nهر کس که به جان آرزوی وصل تو دارد\nدشوار برآید که محقر ثمنست آن\n\nمردی که ز شمشیر جفا روی بتابد\nدر کوی وفا مرد مخوانش که زنست آن\n\nگر خسته دلی نعره زند بر سر کویی\nعیبش نتوان گفت که بی خویشتنست آن\n\nنزدیک من آنست که هر جرم و خطایی\nکز صاحب وجه حسن آید حسنست آن\n\nسعدی سر سودای تو دارد نه سر خویش\nهر جامه که عیار بپوشد کفنست آن\n\n",
            "Source": "https://ganjoor.net/saadi/divan/ghazals/sh445/",
            "Title": "غزل ۴۴۵"
        },
        "9768": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای کودک خوبروی حیران\nدر وصف شمایلت سخندان\n\nصبر از همه چیز و هر که عالم\nکردیم و صبوری از تو نتوان\n\nدیدی که وفا به سر نبردی\nای سخت کمان سست پیمان\n\nپایان فراق ناپدیدار\nو امید نمی‌رسد به پایان\n\nهرگز نشنیده‌ام که کردست\nسرو آن چه تو می‌کنی به جولان\n\nباور که کند که آدمی را\nخورشید برآید از گریبان\n\nبیمار فراق به نگردد\nتا بو نکند به زنخدان\n\nوین گوی سعادتست و دولت\nتا با که درافکنی به میدان\n\nترسم که به عاقبت بماند\nدر چشم سکندر آب حیوان\n\nدل بود و به دست دلبر افتاد\nجانست و فدای روی جانان\n\nعاقل نکند شکایت از درد\nمادام که هست امید درمان\n\nبی مار به سر نمی‌رود گنج\nبی خار نمی‌دمد گلستان\n\nگر در نظرت بسوخت سعدی\nمه را چه غم از هلاک کتان\n\nپروانه بکشت خویشتن را\nبر شمع چه لازمست تاوان\n\n",
            "Source": "https://ganjoor.net/saadi/divan/ghazals/sh446/",
            "Title": "غزل ۴۴۶"
        },
        "9769": {
            "Audio": null,
            "Author": "سعدی",
            "Book": "غزلیات سعدی",
            "Poem": "برخیز که می‌رود زمستان\nبگشای در سرای بستان\n\nنارنج و بنفشه بر طبق نه\nمنقل بگذار در شبستان\n\nوین پرده بگوی تا به یک بار\nزحمت ببرد ز پیش ایوان\n\nبرخیز که باد صبح نوروز\nدر باغچه می‌کند گل افشان\n\nخاموشی بلبلان مشتاق\nدر موسم گل ندارد امکان\n\nآواز دهل نهان نماند\nدر زیر گلیم و عشق پنهان\n\nبوی گل بامداد نوروز\nو آواز خوش هزاردستان\n\nبس جامه فروختست و دستار\nبس خانه که سوختست و دکان\n\nما را سر دوست بر کنارست\nآنک سر دشمنان و سندان\n\nچشمی که به دوست برکند دوست\nبر هم ننهد ز تیرباران\n\nسعدی چو به میوه می‌رسد دست\nسهلست جفای بوستانبان\n\n",
            "Source": "https://ganjoor.net/saadi/divan/ghazals/sh447/",
            "Title": "غزل ۴۴۷"
        },
        "9770": {
            "Audio": null,
            "Author": "سعدی",
            "Book": "غزلیات سعدی",
            "Poem": "خوشا و خرما وقت حبیبان\nبه بوی صبح و بانگ عندلیبان\n\nخوش آن ساعت نشیند دوست با دوست\nکه ساکن گردد آشوب رقیبان\n\nدو تن در جامه‌ای چون پسته در پوست\nبرآورده دو سر از یک گریبان\n\nسزای دشمنان این بس که بینند\nحبیبان روی در روی حبیبان\n\nنصیب از عمر دنیا نقد وقتست\nمباش ای هوشمند از بی نصیبان\n\nچو دانی کز تو چوپانی نیاید\nرها کن گوسفندان را به ذئبان\n\nمن این رندان و مستان دوست دارم\nخلاف پارسایان و خطیبان\n\nبهل تا در حق من هر چه خواهند\nبگویند آشنایان و غریبان\n\nلب شیرین لبان را خصلتی هست\nکه غارت می‌کند هوش لبیبان\n\nنشستم با جوانمردان اوباش\nبشستم هر چه خواندم بر ادیبان\n\nکه می‌داند دوای درد سعدی\nکه رنجورند از این علت طبیبان\n\n",
            "Source": "https://ganjoor.net/saadi/divan/ghazals/sh448/",
            "Title": "غزل ۴۴۸"
        },
        "9771": {
            "Audio": null,
            "Author": "سعدی",
            "Book": "غزلیات سعدی",
            "Poem": "چه خوشست بوی عشق از نفس نیازمندان\nدل از انتظار خونین دهن از امید خندان\n\nمگر آن که هر دو چشمش همه عمر بسته باشد\nبه ورع خلاص یابد ز فریب چشم بندان\n\nنظری مباح کردند و هزار خون معطل\nدل عارفان ببردند و قرار هوشمندان\n\nسر کوی ماه رویان همه روز فتنه باشد\nز معربدان و مستان و معاشران و رندان\n\nاگر از کمند عشقت بروم کجا گریزم\nکه خلاص بی تو بندست و حیات بی تو زندان\n\nاگرم نمی‌پسندی مدهم به دست دشمن\nکه من از تو برنگردم به جفای ناپسندان\n\nنفسی بیا و بنشین سخنی بگوی و بشنو\nکه قیامتست چندان سخن از دهان خندان\n\nاگر این شکر ببینند محدثان شیرین\nهمه دست‌ها بخایند چو نیشکر به دندان\n\nهمه شاهدان عالم به تو عاشقند سعدی\nکه میان گرگ صلحست و میان گوسفندان\n\n",
            "Source": "https://ganjoor.net/saadi/divan/ghazals/sh449/",
            "Title": "غزل ۴۴۹"
        },
        "9772": {
            "Audio": null,
            "Author": "سعدی",
            "Book": "غزلیات سعدی",
            "Poem": "بگذار تا بگرییم چون ابر در بهاران\nهر کو شراب فرقت روزی چشیده باشد\n\nداند که سخت باشد قطع امیدواران\nبا ساربان بگویید احوال آب چشمم\n\nتا بر شتر نبندد محمل به روز باران\nبگذاشتند ما را در دیده آب حسرت\n\nگریان چو در قیامت چشم گناهکاران\nای صبح شب نشینان جانم به طاقت آمد\n\nاز بس که دیر ماندی چون شام روزه داران\nچندین که برشمردم از ماجرای عشقت\n\nاندوه دل نگفتم الا یک از هزاران\nسعدی به روزگاران مهری نشسته در دل\n\nبیرون نمی‌توان کرد الا به روزگاران\nچندت کنم حکایت شرح این قدر کفایت\n\nباقی نمی‌توان گفت الا به غمگساران\n",
            "Source": "https://ganjoor.net/saadi/divan/ghazals/sh450/",
            "Title": "غزل ۴۵۰"
        },
        "9773": {
            "Audio": null,
            "Author": "سعدی",
            "Book": "غزلیات سعدی",
            "Poem": "دو چشم مست میگونت ببرد آرام هشیاران\nدو خواب آلوده بربودند عقل از دست بیداران\n\nنصیحتگوی را از من بگو ای خواجه دم درکش\nچو سیل از سر گذشت آن را چه می‌ترسانی از باران\n\nگر آن ساقی که مستان راست هشیاران بدیدندی\nز توبه توبه کردندی چو من بر دست خماران\n\nگرم با صالحان بی دوست فردا در بهشت آرند\nهمان بهتر که در دوزخ کنندم با گنهکاران\n\nچه بویست این که عقل از من ببرد و صبر و هشیاری\nندانم باغ فردوسست یا بازار عطاران\n\nتو با این مردم کوته نظر در چاه کنعانی\nبه مصر آ تا پدید آیند یوسف را خریداران\n\nالا ای باد شبگیری بگوی آن ماه مجلس را\nتو آزادی و خلقی در غم رویت گرفتاران\n\nگر آن عیار شهرآشوب روزی حال من پرسد\nبگو خوابش نمی‌گیرد به شب از دست عیاران\n\nگرت باری گذر باشد نگه با جانب ما کن\nنپندارم که بد باشد جزای خوب کرداران\n\nکسان گویند چون سعدی جفا دیدی تحول کن\nرها کن تا بمیرم بر سر کوی وفاداران\n\n",
            "Source": "https://ganjoor.net/saadi/divan/ghazals/sh451/",
            "Title": "غزل ۴۵۱"
        },
        "9774": {
            "Audio": null,
            "Author": "سعدی",
            "Book": "غزلیات سعدی",
            "Poem": "فراق دوستانش باد و یاران\nکه ما را دور کرد از دوستداران\n\nدلم دربند تنهایی بفرسود\nچو بلبل در قفس روز بهاران\n\nهلاک ما چنان مهمل گرفتند\nکه قتل مور در پای سواران\n\nبه خیل هر که می‌آیم به زنهار\nنمی‌بینم به جز زنهارخواران\n\nندانستم که در پایان صحبت\nچنین باشد وفای حق گزاران\n\nبه گنج شایگان افتاده بودم\nندانستم که بر گنجند ماران\n\nدلا گر دوستی داری به ناچار\nبباید بردنت جور هزاران\n\nخلاف شرط یارانست سعدی\nکه برگردند روز تیرباران\n\nچه خوش باشد سری در پای یاری\nبه اخلاص و ارادت جان سپاران\n\n",
            "Source": "https://ganjoor.net/saadi/divan/ghazals/sh452/",
            "Title": "غزل ۴۵۲"
        },
        "9775": {
            "Audio": null,
            "Author": "سعدی",
            "Book": "غزلیات سعدی",
            "Poem": "سخت به ذوق می‌دهد باد ز بوستان نشان\nصبح دمید و روز شد خیز و چراغ وانشان\n\nگر همه خلق را چو من بی‌دل و مست می‌کنی\nروی به صالحان نما خمر به زاهدان چشان\n\nطایفه‌ای سماع را عیب کنند و عشق را\nزمزمه‌ای بیار خوش تا بروند ناخوشان\n\nخرقه بگیر و می بده باده بیار و غم ببر\nبی‌خبرست عاقل از لذت عیش بیهشان\n\nسوختگان عشق را دود به سقف می‌رود\nوقع ندارد این سخن پیش فسرده آتشان\n\nرقص حلال بایدت سنت اهل معرفت\nدنیا زیر پای نه دست به آخرت فشان\n\nتیغ به خفیه می‌خورم آه نهفته می‌کنم\nگوش کجا که بشنود ناله زار خامشان\n\nچند نصیحتم کنی کز پی نیکوان مرو\nچون نروم که بیخودم شوق همی‌برد کشان\n\nمن نه به وقت خویشتن پیر و شکسته بوده‌ام\nموی سپید می‌کند چشم سیاه اکدشان\n\nبوی بهشت می‌دهد ما به عذاب در گرو\nآب حیات می‌رود ما تن خویشتن کشان\n\nباد بهار و بوی گل متفقند سعدیا\nچون تو فصیح بلبلی حیف بود ز خامشان\n\n",
            "Source": "https://ganjoor.net/saadi/divan/ghazals/sh453/",
            "Title": "غزل ۴۵۳"
        },
        "9776": {
            "Audio": null,
            "Author": "سعدی",
            "Book": "غزلیات سعدی",
            "Poem": "دیگر به کجا می‌رود این سرو خرامان\nچندین دل صاحب نظرش دست به دامان\n\nمردست که چون شمع سراپای وجودش\nمی‌سوزد و آتش نرسیدست به خامان\n\nخون می‌رود از چشم اسیران کمندش\nیک بار نپرسد که کیانند و کدامان\n\nگو خلق بدانید که من عاشق و مستم\nدر کوی خرابات نباشد سر و سامان\n\nدر پای رقیبش چه کنم گر ننهم سر\nمحتاج ملک بوسه دهد دست غلامان\n\nدل می‌تپد اندر بر سعدی چو کبوتر\nزین رفتن و بازآمدن کبک خرامان\n\nیا صلح متی یرجع نومی و قراری\nانی و علی العاشق هذان حرامان\n\n",
            "Source": "https://ganjoor.net/saadi/divan/ghazals/sh454/",
            "Title": "غزل ۴۵۴"
        },
        "9777": {
            "Audio": null,
            "Author": "سعدی",
            "Book": "غزلیات سعدی",
            "Poem": "خفته خبر ندارد سر بر کنار جانان\nکاین شب دراز باشد بر چشم پاسبانان\n\nبر عقل من بخندی گر در غمش بگریم\nکاین کارهای مشکل افتد به کاردانان\n\nدل داده را ملامت گفتن چه سود دارد\nمی‌باید این نصیحت کردن به دلستانان\n\nدامن ز پای برگیر ای خوبروی خوش رو\nتا دامنت نگیرد دست خدای خوانان\n\nمن ترک مهر اینان در خود نمی‌شناسم\nبگذار تا بیاید بر من جفای آنان\n\nروشن روان عاشق از تیره شب ننالد\nداند که روز گردد روزی شب شبانان\n\nباور مکن که من دست از دامنت بدارم\nشمشیر نگسلاند پیوند مهربانان\n\nچشم از تو برنگیرم ور می‌کشد رقیبم\nمشتاق گل بسازد با خوی باغبانان\n\nمن اختیار خود را تسلیم عشق کردم\nهمچون زمام اشتر بر دست ساربانان\n\nشکرفروش مصری حال مگس چه داند\nاین دست شوق بر سر وان آستین فشانان\n\nشاید که آستینت بر سر زنند سعدی\nتا چون مگس نگردی گرد شکردهانان\n\n",
            "Source": "https://ganjoor.net/saadi/divan/ghazals/sh455/",
            "Title": "غزل ۴۵۵"
        },
        "9778": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما نتوانیم و عشق پنجه درانداختن\nقوت او می‌کند بر سر ما تاختن\n\nگر دهیم ره به خویش یا نگذاری به پیش\nهر دو به دستت درست کشتن و بنواختن\n\nگر تو به شمشیر و تیر حمله بیاری رواست\nچاره ما هیچ نیست جز سپر انداختن\n\nکشتی در آب را از دو برون حال نیست\nیا همه سود ای حکیم یا همه درباختن\n\nمذهب اگر عاشقیست سنت عشاق چیست\nدل که نظرگاه اوست از همه پرداختن\n\nپایه خورشید نیست پیش تو افروختن\nیا قد و بالای سرو پیش تو افراختن\n\nهر که چنین روی دید جامه چو سعدی درید\nموجب دیوانگیست آفت بشناختن\n\nیا بگدازم چو شمع یا بکشندم به صبح\nچاره همین بیش نیست سوختن و ساختن\n\nما سپر انداختیم با تو که در جنگ دوست\nزخم توان خورد و تیغ بر نتوان آختن\n\n",
            "Source": "https://ganjoor.net/saadi/divan/ghazals/sh456/",
            "Title": "غزل ۴۵۶"
        },
        "9779": {
            "Audio": null,
            "Author": "سعدی",
            "Book": "غزلیات سعدی",
            "Poem": "چند بشاید به صبر دیده فرودوختن\nخرمن ما را نماند حیله به جز سوختن\n\nگر نظر صدق را نام گنه می‌نهند\nحاصل ما هیچ نیست جز گنه اندوختن\n\nچند به شب در سماع جامه دریدن ز شوق\nروز دگر بامداد پاره بر او دوختن\n\nزهد نخواهد خرید چاره رنجور عشق\nشمع و شرابست و شید پیش تو نفروختن\n\nتا به کدام آبروی ذکر وصالت کنیم\nشکر خیالت هنوز می‌نتوان توختن\n\nلهجه شیرین من پیش دهان تو چیست\nدر نظر آفتاب مشعله افروختن\n\nمنطق سعدی شنید حاسد و حیران بماند\nچاره او خامشیست یا سخن آموختن\n\n",
            "Source": "https://ganjoor.net/saadi/divan/ghazals/sh457/",
            "Title": "غزل ۴۵۷"
        },
        "9780": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر متصور شدی با تو درآمیختن\nحیف نبودی وجود در قدمت ریختن\n\nفکرت من در تو نیست در قلم قدرتیست\nکو بتواند چنین صورتی انگیختن\n\nکیست که مرهم نهد بر دل مجروح عشق\nکش نه مجال وقوف نه ره بگسیختن\n\nداعیه شوق نیست رفتن و بازآمدن\nقاعده مهر نیست بستن و بگسیختن\n\nآب روان سرشک و آتش سوزان آه\nپیش تو بادست و خاک بر سر خود بیختن\n\nهر که به شب شمع وار در نظر شاهدیست\nباک ندارد به روز کشتن و آویختن\n\nخوی تو با دوستان تلخ سخن گفتنست\nچاره سعدی حدیث با شکر آمیختن\n\n",
            "Source": "https://ganjoor.net/saadi/divan/ghazals/sh458/",
            "Title": "غزل ۴۵۸"
        },
        "9781": {
            "Audio": null,
            "Author": "سعدی",
            "Book": "غزلیات سعدی",
            "Poem": "نبایستی هم اول مهر بستن\nچو در دل داشتی پیمان شکستن\n\nبه ناز وصل پروردن یکی را\nخطا کردی به تیغ هجر خستن\n\nدگربار از پری رویان جماش\nنمی‌باید وفای عهد جستن\n\nاگر کنجی به دست آرم دگربار\nمنم زین نوبت و تنها نشستن\n\nولیکن صبر تنهایی محالست\nکه نتوان در به روی دوست بستن\n\nهمی‌گویم بگریم در غمت زار\nدگر گویم بخندی بر گرستن\n\nگر آزادم کنی ور بنده خوانی\nمرا زین قید ممکن نیست جستن\n\nگرم دشمن شوی ور دوست گیری\nنخواهم دستت از دامن گسستن\n\nقیاس آنست سعدی کز کمندش\nبه جان دادن توانی بازرستن\n\n",
            "Source": "https://ganjoor.net/saadi/divan/ghazals/sh459/",
            "Title": "غزل ۴۵۹"
        },
        "9782": {
            "Audio": null,
            "Author": "سعدی",
            "Book": "غزلیات سعدی",
            "Poem": "خلاف دوستی کردن به ترک دوستان گفتن\nنبایستی نمود این روی و دیگربار بنهفتن\n\nگدایی پادشاهی را به شوخی دوست می‌دارد\nنه بی او می‌توان بودن نه با او می‌توان گفتن\n\nهزارم درد می‌باشد که می‌گویم نهان دارم\nلبم با هم نمی‌آید چو غنچه روز بشکفتن\n\nز دستم بر نمی‌خیزد که انصاف از تو بستانم\nروا داری گناه خویش وان گه بر من آشفتن\n\nکه می‌گوید به بالای تو ماند سرو بستانی\nبیاور در چمن سروی که بتواند چنین رفتن\n\nچنانت دوست می‌دارم که وصلم دل نمی‌خواهد\nکمال دوستی باشد مراد از دوست نگرفتن\n\nمراد خسرو از شیرین کناری بود و آغوشی\nمحبت کار فرهادست و کوه بیستون سفتن\n\nنصیحت گفتن آسانست سرگردان عاشق را\nولیکن با که می‌گویی که نتواند پذیرفتن\n\nشکایت پیش از این حالت به نزدیکان و غمخواران\nز دست خواب می‌کردم کنون از دست ناخفتن\n\nگر از شمشیر برگردی نه عالی همتی سعدی\nتو کز نیشی بیازردی نخواهی انگبین رفتن\n\n",
            "Source": "https://ganjoor.net/saadi/divan/ghazals/sh460/",
            "Title": "غزل ۴۶۰"
        },
        "9783": {
            "Audio": null,
            "Author": "سعدی",
            "Book": "غزلیات سعدی",
            "Poem": "سهل باشد به ترک جان گفتن\nترک جانان نمی‌توان گفتن\n\nهر چه زان تلختر بخواهی گفت\nشکرینست از آن دهان گفتن\n\nتوبه کردیم پیش بالایت\nسخن سرو بوستان گفتن\n\nآن چنان وهم در تو حیرانست\nکه نمی‌داندت نشان گفتن\n\nبه کمندی درم که ممکن نیست\nرستگاری به الامان گفتن\n\nدفتری در تو وضع می‌کردم\nمتردد شدم در آن گفتن\n\nکه تو شیرینتری از آن شیرین\nکه بشاید به داستان گفتن\n\nبلبلان نیک زهره می‌دارند\nبا گل از دست باغبان گفتن\n\nمن نمی‌یارم از جفای رقیب\nدرد با یار مهربان گفتن\n\nوان که با یار هودجش نظرست\nنتواند به ساربان گفتن\n\nسخن سر به مهر دوست به دوست\nحیف باشد به ترجمان گفتن\n\nاین حکایت که می‌کند سعدی\nبس بخواهند در جهان گفتن\n\n",
            "Source": "https://ganjoor.net/saadi/divan/ghazals/sh461/",
            "Title": "غزل ۴۶۱"
        },
        "9784": {
            "Audio": null,
            "Author": "سعدی",
            "Book": "غزلیات سعدی",
            "Poem": "طوطی نگوید از تو دلاویزتر سخن\nبا شهد می‌رود ز دهانت به در سخن\n\nگر من نگویمت که تو شیرین عالمی\nتو خویشتن دلیل بیاری به هر سخن\n\nواجب بود که بر سخنت آفرین کنند\nلیکن مجال گفت نباشد تو در سخن\n\nدر هیچ بوستان چو تو سروی نیامدست\nبادام چشم و پسته دهان و شکرسخن\n\nهرگز شنیده‌ای ز بن سرو بوی مشک\nیا گوش کرده‌ای ز دهان قمر سخن\n\nانصاف نیست پیش تو گفتن حدیث خویش\nمن عهد می‌کنم که نگویم دگر سخن\n\nچشمان دلبرت به نظر سحر می‌کنند\nمن خود چگونه گویمت اندر نظر سخن\n\nای باد اگر مجال سخن گفتنت بود\nدر گوش آن ملول بگوی این قدر سخن\n\nوصفی چنان که لایق حسنت نمی‌رود\nآشفته حال را نبود معتبر سخن\n\nدر می‌چکد ز منطق سعدی به جای شعر\nگر سیم داشتی بنوشتی به زر سخن\n\nدانندش اهل فضل که مسکین غریق بود\nهر گه که در سفینه ببینند ترسخن\n\n",
            "Source": "https://ganjoor.net/saadi/divan/ghazals/sh462/",
            "Title": "غزل ۴۶۲"
        },
        "9785": {
            "Audio": null,
            "Author": "سعدی",
            "Book": "غزلیات سعدی",
            "Poem": "چه خوش بود دو دلارام دست در گردن\nبه هم نشستن و حلوای آشتی خوردن\n\nبه روزگار عزیزان که روزگار عزیز\nدریغ باشد بی دوستان به سر بردن\n\nاگر هزار جفا سروقامتی بکند\nچو خود بیاید عذرش بباید آوردن\n\nچه شکر گویمت ای باد مشک بوی وصال\nکه بوستان امیدم بخواست پژمردن\n\nفراق روی تو هر روز نفس کشتن بود\nنظر به شخص تو امروز روح پروردن\n\nکسی که قیمت ایام وصل نشناسد\nببایدش دو سه روزی مفارقت کردن\n\nاگر سری برود بی‌گناه در پایی\nبه خرده‌ای ز بزرگان نشاید آزردن\n\nبه تازیانه گرفتم که بی دلی بزنی\nکجا تواند رفتن کمند در گردن\n\nکمال شوق ندارند عاشقان صبور\nکه احتمال ندارد بر آتش افسردن\n\nگر آدمی صفتی سعدیا به عشق بمیر\nکه مذهب حیوانست همچنین مردن\n\n",
            "Source": "https://ganjoor.net/saadi/divan/ghazals/sh463/",
            "Title": "غزل ۴۶۳"
        },
        "9786": {
            "Audio": null,
            "Author": "سعدی",
            "Book": "غزلیات سعدی",
            "Poem": "دست با سرو روان چون نرسد در گردن\nچاره‌ای نیست به جز دیدن و حسرت خوردن\n\nآدمی را که طلب هست و توانایی نیست\nصبر اگر هست و گر نیست بباید کردن\n\nبند بر پای توقف چه کند گر نکند\nشرط عشقست بلا دیدن و پای افشردن\n\nروی در خاک در دوست بباید مالید\nچون میسر نشود روی به روی آوردن\n\nنیم جانی چه بود تا ندهد دوست به دوست\nکه به صد جان دل جانان نتوان آزردن\n\nسهل باشد سخن سخت که خوبان گویند\nجور شیرین دهنان تلخ نباشد بردن\n\nهیچ شک می‌نکنم کآهوی مشکین تتار\nشرم دارد ز تو مشکین خط آهوگردن\n\nروزی اندر سر کار تو کنم جان عزیز\nپیش بالای تو باری چو بباید مردن\n\nسعدیا دیده نگه داشتن از صورت خوب\nنه چنانست که دل دادن و جان پروردن\n\n",
            "Source": "https://ganjoor.net/saadi/divan/ghazals/sh464/",
            "Title": "غزل ۴۶۴"
        },
        "9787": {
            "Audio": null,
            "Author": "سعدی",
            "Book": "غزلیات سعدی",
            "Poem": "میان باغ حرامست بی تو گردیدن\nکه خار با تو مرا به که بی تو گل چیدن\n\nو گر به جام برم بی تو دست در مجلس\nحرام صرف بود بی تو باده نوشیدن\n\nخم دو زلف تو بر لاله حلقه در حلقه\nبه سنگ خاره درآموخت عشق ورزیدن\n\nاگر جماعت چین صورت تو بت بینند\nشوند جمله پشیمان ز بت پرستیدن\n\nکساد نرخ شکر در جهان پدید آید\nدهان چو بازگشایی به وقت خندیدن\n\nبه جای خشک بمانند سروهای چمن\nچو قامت تو ببینند در خرامیدن\n\nمن گدای که باشم که دم زنم ز لبت\nسعادتم چه بود خاک پات بوسیدن\n\nبه عشق مستی و رسواییم خوشست از آنک\nنکو نباشد با عشق زهد ورزیدن\n\nنشاط زاهد از انواع طاعتست و ورع\nصفای عارف از ابروی نیکوان دیدن\n\nعنایت تو چو با جان سعدیست چه باک\nچه غم خورد گه حشر از گناه سنجیدن\n\n",
            "Source": "https://ganjoor.net/saadi/divan/ghazals/sh465/",
            "Title": "غزل ۴۶۵"
        },
        "9788": {
            "Audio": null,
            "Author": "سعدی",
            "Book": "غزلیات سعدی",
            "Poem": "تا کی ای جان اثر وصل تو نتوان دیدن\nکه ندارد دل من طاقت هجران دیدن\n\nبر سر کوی تو گر خوی تو این خواهد بود\nدل نهادم به جفاهای فراوان دیدن\n\nعقل بی خویشتن از عشق تو دیدن تا چند\nخویشتن بی‌دل و دل بی سر و سامان دیدن\n\nتن به زیر قدمت خاک توان کرد ولیک\nگرد بر گوشه نعلین تو نتوان دیدن\n\nهر شبم زلف سیاه تو نمایند به خواب\nتا چه آید به من از خواب پریشان دیدن\n\nبا وجود رخ و بالای تو کوته نظریست\nدر گلستان شدن و سرو خرامان دیدن\n\nگر بر این چاه زنخدان تو ره بردی خضر\nبی نیاز آمدی از چشمه حیوان دیدن\n\nهر دل سوخته کاندر خم زلف تو فتاد\nگوی از آن به نتوان در خم چوگان دیدن\n\nآن چه از نرگس مخمور تو در چشم منست\nبرنخیزد به گل و لاله و ریحان دیدن\n\nسعدیا حسرت بیهوده مخور دانی چیست\nچاره کار تو جان دادن و جانان دیدن\n\n",
            "Source": "https://ganjoor.net/saadi/divan/ghazals/sh466/",
            "Title": "غزل ۴۶۶"
        },
        "9789": {
            "Audio": null,
            "Author": "سعدی",
            "Book": "غزلیات سعدی",
            "Poem": "آخر نگهی به سوی ما کن\nدردی به ارادتی دوا کن\n\nبسیار خلاف عهد کردی\nآخر به غلط یکی وفا کن\n\nما را تو به خاطری همه روز\nیک روز تو نیز یاد ما کن\n\nاین قاعده خلاف بگذار\nوین خوی معاندت رها کن\n\nبرخیز و در سرای دربند\nبنشین و قبای بسته وا کن\n\nآن را که هلاک می‌پسندی\nروزی دو به خدمت آشنا کن\n\nچون انس گرفت و مهر پیوست\nبازش به فراق مبتلا کن\n\nسعدی چو حریف ناگزیرست\nتن درده و چشم در قضا کن\n\nشمشیر که می‌زند سپر باش\nدشنام که می‌دهد دعا کن\n\nزیبا نبود شکایت از دوست\nزیبا همه روز گو جفا کن\n\n",
            "Source": "https://ganjoor.net/saadi/divan/ghazals/sh467/",
            "Title": "غزل ۴۶۷"
        },
        "9790": {
            "Audio": null,
            "Author": "سعدی",
            "Book": "غزلیات سعدی",
            "Poem": "چشم اگر با دوست داری گوش با دشمن مکن\nتیرباران قضا را جز رضا جوشن مکن\n\nهر که ننهادست چون پروانه دل بر سوختن\nگو حریف آتشین را طوف پیرامن مکن\n\nجای پرهیزست در کوی شکرریزان گذشت\nیا به ترک دل بگو یا چشم وا روزن مکن\n\nکیست کو بر ما به بیراهی گواهی می‌دهد\nگو ببین آن روی شهرآرا و عیب من مکن\n\nدوستان هرگز نگردانند روی از مهر دوست\nنی معاذالله قیاس دوست از دشمن مکن\n\nتا روان دارد روان دارم حدیثش بر زبان\nسنگ دل گوید که یاد یار سیمین تن مکن\n\nمردن اندر کوی عشق از زندگانی خوشترست\nتا نمیری دست مهرش کوته از دامن مکن\n\nشاهد آیینه‌ست و هر کس را که شکلی خوب نیست\nگو نگه بسیار در آیینه روشن مکن\n\nسعدیا با ساعد سیمین نشاید پنجه کرد\nگر چه بازو سخت داری زور با آهن مکن\n\n",
            "Source": "https://ganjoor.net/saadi/divan/ghazals/sh468/",
            "Title": "غزل ۴۶۸"
        },
        "9791": {
            "Audio": null,
            "Author": "سعدی",
            "Book": "غزلیات سعدی",
            "Poem": "گواهی امینست بر درد من\nسرشک روان بر رخ زرد من\n\nببخشای بر ناله عندلیب\nالا ای گل نازپرورد من\n\nکه گر هم بدین نوع باشد فراق\nبه نزد تو باد آورد گرد من\n\nکه دیدست هرگز چنین آتشی\nکز او می‌برآید دم سرد من\n\nفغان من از دست جور تو نیست\nکه از طالع مادرآورد من\n\nمن اندرخور بندگی نیستم\nوز اندازه بیرون تو درخورد من\n\nبداندیش نادان که مطرود باد\nندانم چه می‌خواهد از طرد من\n\nو گر خود من آنم که اینم سزاست\nببخش و مگیر ای جوانمرد من\n\nتو معذور داری به انعام خویش\nاگر زلتی آمد از کرد من\n\nتو دردی نداری که دردت مباد\nاز آن رحمتت نیست بر درد من\n\n",
            "Source": "https://ganjoor.net/saadi/divan/ghazals/sh469/",
            "Title": "غزل ۴۶۹"
        },
        "9792": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای روی تو راحت دل من\nچشم تو چراغ منزل من\n\nآبیست محبت تو گویی\nکآمیخته‌اند با گل من\n\nشادم به تو مرحبا و اهلا\nای بخت سعید مقبل من\n\nبا تو همه برگ‌ها مهیاست\nبی تو همه هیچ حاصل من\n\nگویی که نشسته‌ای شب و روز\nهر جا که تویی مقابل من\n\nگفتم که مگر نهان بماند\nآنچ از غم توست بر دل من\n\nبعد از تو هزار نوبت افسوس\nبر دور حیات باطل من\n\nهر جا که حکایتی و جمعی\nهنگامه توست و محفل من\n\nگر تیغ زند به دست سیمین\nتا خون چکد از مفاصل من\n\nکس را به قصاص من مگیرید\nکز من بحلست قاتل من\n\n",
            "Source": "https://ganjoor.net/saadi/divan/ghazals/sh470/",
            "Title": "غزل ۴۷۰"
        },
        "9793": {
            "Audio": null,
            "Author": "سعدی",
            "Book": "غزلیات سعدی",
            "Poem": "وه که جدا نمی‌شود نقش تو از خیال من\nتا چه شود به عاقبت در طلب تو حال من\n\nناله زیر و زار من زارترست هر زمان\nبس که به هجر می‌دهد عشق تو گوشمال من\n\nنور ستارگان ستد روی چو آفتاب تو\nدست نمای خلق شد قامت چون هلال من\n\nپرتو نور روی تو هر نفسی به هر کسی\nمی‌رسد و نمی‌رسد نوبت اتصال من\n\nخاطر تو به خون من رغبت اگر چنین کند\nهم به مراد دل رسد خاطر بدسگال من\n\nبرگذری و ننگری بازنگر که بگذرد\nفقر من و غنای تو جور تو و احتمال من\n\nچرخ شنید ناله‌ام گفت منال سعدیا\nکاه تو تیره می‌کند آینه جمال من\n\n",
            "Source": "https://ganjoor.net/saadi/divan/ghazals/sh471/",
            "Title": "غزل ۴۷۱"
        },
        "9794": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای به دیدار تو روشن چشم عالم بین من\nآخرت رحمی نیاید بر دل مسکین من\n\nسوزناک افتاده چون پروانه‌ام در پای تو\nخود نمی‌سوزد دلت چون شمع بر بالین من\n\nتا تو را دیدم که داری سنبله بر آفتاب\nآسمان حیران بماند از اشک چون پروین من\n\nگر بهار و لاله و نسرین نروید گو مروی\nپرده بردار ای بهار و لاله و نسرین من\n\nگر به رعنایی برون آیی دریغا صبر و هوش\nور به شوخی درخرامی وای عقل و دین من\n\nخار تا کی لاله‌ای در باغ امیدم نشان\nزخم تا کی مرهمی بر جان دردآگین من\n\nنه امید از دوستان دارم نه بیم از دشمنان\nتا قلندروار شد در کوی عشق آیین من\n\nاز ترش رویی دشمن وز جواب تلخ دوست\nکم نگردد شورش طبع سخن شیرین من\n\nخلق را بر ناله من رحمت آمد چند بار\nخود نگویی چند نالد سعدی مسکین من\n\n",
            "Source": "https://ganjoor.net/saadi/divan/ghazals/sh472/",
            "Title": "غزل ۴۷۲"
        },
        "9795": {
            "Audio": null,
            "Author": "سعدی",
            "Book": "غزلیات سعدی",
            "Poem": "دی به چمن برگذشت سرو سخنگوی من\nتا نکند گل غرور رنگ من و بوی من\n\nبرگ گل لعل بود شاهد بزم بهار\nآب گلستان ببرد شاهد گلروی من\n\nشد سپر از دست عقل تا ز کمین عتاب\nتیغ جفا برکشید ترک زره موی من\n\nساعد دل چون نداشت قوت بازوی صبر\nدست غمش درشکست پنجه نیروی من\n\nعشق به تاراج داد رخت صبوری دل\nمی‌نکند بخت شور خیمه ز پهلوی من\n\nکرده‌ام از راه عشق چند گذر سوی او\nاو به تفضل نکرد هیچ نگه سوی من\n\nجور کشم بنده وار ور کشدم حاکمست\nخیره کشی کار اوست بارکشی خوی من\n\nای گل خوش بوی من یاد کنی بعد از این\nسعدی بیچاره بود بلبل خوشگوی من\n\n",
            "Source": "https://ganjoor.net/saadi/divan/ghazals/sh473/",
            "Title": "غزل ۴۷۳"
        },
        "9796": {
            "Audio": null,
            "Author": "سعدی",
            "Book": "غزلیات سعدی",
            "Poem": "نشان بخت بلندست و طالع میمون\nعلی الصباح نظر بر جمال روزافزون\n\nعلی الخصوص کسی را که طبع موزونست\nچگونه دوست ندارد شمایل موزون\n\nگر آبروی بریزد میان انجمنت\nبه دست دوست حلالست اگر بریزد خون\n\nمثال عاشق و معشوق شمع و پروانه‌ست\nسر هلاک نداری مگرد پیرامون\n\nبسوخت مجنون در عشق صورت لیلی\nعجب که لیلی را دل نسوخت بر مجنون\n\nچگونه وصف جمالش کنم که حیران را\nمجال نطق نباشد که بازگوید چون\n\nهمین تغیر بیرون دلیل عشق بسست\nکه در حدیث نمی‌گنجد اشتیاق درون\n\nاگر کسی نفسی از زمان صحبت دوست\nبه ملک روی زمین می‌دهد زهی مغبون\n\nسخن دراز کشیدیم و همچنان باقیست\nحدیث دلبر فتان و عاشق مفتون\n\nجفای عشق تو چندان که می‌برد سعدی\nخیال وصل تو از سر نمی‌کند بیرون\n\n",
            "Source": "https://ganjoor.net/saadi/divan/ghazals/sh474/",
            "Title": "غزل ۴۷۴"
        },
        "9797": {
            "Audio": null,
            "Author": "سعدی",
            "Book": "غزلیات سعدی",
            "Poem": "بهست آن یا زنخ یا سیب سیمین\nلبست آن یا شکر یا جان شیرین\n\nبتی دارم که چین ابروانش\nحکایت می‌کند بتخانه چین\n\nاز آن ساعت که دیدم گوشوارش\nز چشمانم بیفتادست پروین\n\nهر آن وقتی که دیدارش نبینم\nجهانم تیره باشد بر جهان بین\n\nبه خوابی آرزومندم ولیکن\nسر بی دوست چون باشد به بالین\n\nاز آب و گل چنین صورت که دیدست\nتعالی خالق الانسان من طین\n\nغرور نیکوان باشد نه چندان\nجفا بر عاشقان باشد نه چندین\n\nمن از مهری که دارم برنگردم\nتو را گر خاطر مهرست و گر کین\n\nنگارینا به شمشیرت چه حاجت\nمرا خود می‌کشد دست نگارین\n\nبه دست دوستان برکشته بودن\nز دنیا رفتنی باشد به تمکین\n\nبکش تا عیب گیرانم نگویند\nنمی‌آید ملخ در چشم شاهین\n\nنظر کردن به خوبان دین سعدیست\nمباد آن روز کو برگردد از دین\n\n",
            "Source": "https://ganjoor.net/saadi/divan/ghazals/sh475/",
            "Title": "غزل ۴۷۵"
        },
        "9798": {
            "Audio": null,
            "Author": "سعدی",
            "Book": "غزلیات سعدی",
            "Poem": "صبحم از مشرق برآمد باد نوروز از یمین\nعقل و طبعم خیره گشت از صنع رب العالمین\n\nبا جوانان راه صحرا برگرفتم بامداد\nکودکی گفتا تو پیری با خردمندان نشین\n\nگفتم ای غافل نبینی کوه با چندین وقار\nهمچو طفلان دامنش پرارغوان و یاسمین\n\nآستین بر دست پوشید از بهار برگ شاخ\nمیوه پنهان کرده از خورشید و مه در آستین\n\nباد گل‌ها را پریشان می‌کند هر صبحدم\nزان پریشانی مگر در روی آب افتاده چین\n\nنوبهار از غنچه بیرون شد به یک تو پیرهن\nبیدمشک انداخت تا دیگر زمستان پوستین\n\nاین نسیم خاک شیرازست یا مشک ختن\nیا نگار من پریشان کرده زلف عنبرین\n\nبامدادش بین که چشم از خواب نوشین برکند\nگر ندیدی سحر بابل در نگارستان چین\n\nگر سرش داری چو سعدی سر بنه مردانه وار\nبا چنین معشوق نتوان باخت عشق الا چنین\n\n",
            "Source": "https://ganjoor.net/saadi/divan/ghazals/sh476/",
            "Title": "غزل ۴۷۶"
        },
        "9799": {
            "Audio": null,
            "Author": "سعدی",
            "Book": "غزلیات سعدی",
            "Poem": "چه روی و موی و بناگوش و خط و خالست این\nچه قد و قامت و رفتار و اعتدالست این\n\nکسی که در همه عمر این صفت مطالعه کرد\nبه دیگری نگرد یا به خود محالست این\n\nکمال حسن وجودت ز هر که پرسیدم\nجواب داد که در غایت کمالست این\n\nنماز شام به بام ار کسی نگاه کند\nدو ابروان تو گوید مگر هلالست این\n\nلبت به خون عزیزان که می‌خوری لعلست\nتو خود بگوی که خون می‌خوری حلالست این\n\nچنان به یاد تو شادم که فرق می‌نکنم\nز دوستی که فراقست یا وصالست این\n\nشبی خیال تو گفتم ببینم اندر خواب\nولی ز فکر تو خواب آیدم خیالست این\n\nدرازنای شب از چشم دردمندان پرس\nعزیز من که شبی یا هزار سالست این\n\nقلم به یاد تو در می‌چکاند از دستم\nمداد نیست کز او می‌رود زلالست این\n\nکسان به حال پریشان سعدی از غم عشق\nزنخ زنند و ندانند تا چه حالست این\n\n",
            "Source": "https://ganjoor.net/saadi/divan/ghazals/sh477/",
            "Title": "غزل ۴۷۷"
        },
        "9800": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای چشم تو دلفریب و جادو\nدر چشم تو خیره چشم آهو\n\nدر چشم منی و غایب از چشم\nزان چشم همی‌کنم به هر سو\n\nصد چشمه ز چشم من گشاید\nچون چشم برافکنم بر آن رو\n\nچشمم بستی به زلف دلبند\nهوشم بردی به چشم جادو\n\nهر شب چو چراغ چشم دارم\nتا چشم من و چراغ من کو\n\nاین چشم و دهان و گردن و گوش\nچشمت مرساد و دست و بازو\n\nمه گر چه به چشم خلق زیباست\nتو خوبتری به چشم و ابرو\n\nبا این همه چشم زنگی شب\nچشم سیه تو راست هندو\n\nسعدی بدو چشم تو که دارد\nچشمی و هزار دانه لولو\n\n",
            "Source": "https://ganjoor.net/saadi/divan/ghazals/sh478/",
            "Title": "غزل ۴۷۸"
        },
        "9801": {
            "Audio": null,
            "Author": "سعدی",
            "Book": "غزلیات سعدی",
            "Poem": "من از دست کمانداران ابرو\nنمی‌یارم گذر کردن به هر سو\n\nدو چشمم خیره ماند از روشنایی\nندانم قرص خورشیدست یا رو\n\nبهشتست این که من دیدم نه رخسار\nکمندست آن که وی دارد نه گیسو\n\nلبان لعل چون خون کبوتر\nسواد زلف چون پر پرستو\n\nنه آن سرپنجه دارد شوخ عیار\nکه با او بر توان آمد به بازو\n\nهمه جان خواهد از عشاق مشتاق\nندارد سنگ کوچک در ترازو\n\nنفس را بوی خوش چندین نباشد\nمگر در جیب دارد ناف آهو\n\nلب خندان شیرین منطقش را\nنشاید گفت جز ضحاک جادو\n\nغریبی سخت محبوب اوفتاده‌ست\nبه ترکستان رویش خال هندو\n\nعجب گر در چمن برپای خیزد\nکه پیشش سرو ننشیند به زانو\n\nو گر بنشیند اندر محفل عام\nدو صد فریاد برخیزد ز هر سو\n\nبه یاد روی گلبوی گل اندام\nهمه شب خار دارم زیر پهلو\n\nتحمل کن جفای یار سعدی\nکه جور نیکوان ذنبیست معفو\n\n",
            "Source": "https://ganjoor.net/saadi/divan/ghazals/sh479/",
            "Title": "غزل ۴۷۹"
        },
        "9802": {
            "Audio": null,
            "Author": "سعدی",
            "Book": "غزلیات سعدی",
            "Poem": "گفتم به عقل پای برآرم ز بند او\nروی خلاص نیست بجهد از کمند او\n\nمستوجب ملامتی ای دل که چند بار\nعقلت بگفت و گوش نکردی به پند او\n\nآن بوستان میوه شیرین که دست جهد\nدشوار می‌رسد به درخت بلند او\n\nگفتم عنان مرکب تازی بگیرمش\nلیکن وصول نیست به گرد سمند او\n\nسر در جهان نهادمی از دست او ولیک\nاز شهر او چگونه رود شهربند او\n\nچشمم بدوخت از همه عالم به اتفاق\nتا جز در او نظر نکند مستمند او\n\nگر خود به جای مروحه شمشیر می‌زند\nمسکین مگس کجا رود از پیش قند او\n\nنومید نیستم که هم او مرهمی نهد\nور نه به هیچ به نشود دردمند او\n\nاو خود مگر به لطف خداوندیی کند\nور نه ز ما چه بندگی آید پسند او\n\nسعدی چو صبر از اوت میسر نمی‌شود\nاولیتر آن که صبر کنی بر گزند او\n\n",
            "Source": "https://ganjoor.net/saadi/divan/ghazals/sh480/",
            "Title": "غزل ۴۸۰"
        },
        "9803": {
            "Audio": null,
            "Author": "سعدی",
            "Book": "غزلیات سعدی",
            "Poem": "صید بیابان عشق چون بخورد تیر او\nسر نتواند کشید پای ز زنجیر او\n\nگو به سنانم بدوز یا به خدنگم بزن\nگر به شکار آمدست دولت نخجیر او\n\nگفتم از آسیب عشق روی به عالم نهم\nعرصه عالم گرفت حسن جهان گیر او\n\nبا همه تدبیر خویش ما سپر انداختیم\nروی به دیوار صبر چشم به تقدیر او\n\nچاره مغلوب نیست جز سپر انداختن\nچون نتواند که سر درکشد از تیر او\n\nکشته معشوق را درد نباشد که خلق\nزنده به جانند و ما زنده به تأثیر او\n\nاو به فغان آمدست زین همه تعجیل ما\nای عجب و ما به جان زین همه تأخیر او\n\nدر همه گیتی نگاه کردم و بازآمدم\nصورت کس خوب نیست پیش تصاویر او\n\nسعدی شیرین زبان این همه شور از کجا\nشاهد ما آیتیست وین همه تفسیر او\n\nآتشی از سوز عشق در دل داوود بود\nتا به فلک می‌رسد بانگ مزامیر او\n\n",
            "Source": "https://ganjoor.net/saadi/divan/ghazals/sh481/",
            "Title": "غزل ۴۸۱"
        },
        "9804": {
            "Audio": null,
            "Author": "سعدی",
            "Book": "غزلیات سعدی",
            "Poem": "هر که به خویشتن رود ره نبرد به سوی او\nبینش ما نیاورد طاقت حسن روی او\n\nباغ بنفشه و سمن بوی ندارد ای صبا\nغالیه‌ای بساز از آن طره مشک بوی او\n\nهر کس از او به قدر خویش آرزویی همی‌کنند\nهمت ما نمی‌کند زو به جز آرزوی او\n\nمن به کمند او درم او به مراد خویشتن\nگر نرود به طبع من من بروم به خوی او\n\nدفع زبان خصم را تا نشوند مطلع\nدیده به سوی دیگری دارم و دل به سوی او\n\nدامن من به دست او روز قیامت اوفتد\nعمر به نقد می‌رود در سر گفت و گوی او\n\nسعدی اگر برآیدت پای به سنگ دم مزن\nروز نخست گفتمت سر نبری ز کوی او\n\n",
            "Source": "https://ganjoor.net/saadi/divan/ghazals/sh482/",
            "Title": "غزل ۴۸۲"
        },
        "9805": {
            "Audio": null,
            "Author": "سعدی",
            "Book": "غزلیات سعدی",
            "Poem": "راستی گویم به سروی ماند این بالای تو\nدر عبارت می‌نیاید چهره زیبای تو\n\nچون تو حاضر می‌شوی من غایب از خود می‌شوم\nبس که حیران می‌بماند وهم در سیمای تو\n\nکاشکی صد چشم از این بی خوابتر بودی مرا\nتا نظر می‌کردمی در منظر زیبای تو\n\nای که در دل جای داری بر سر چشمم نشین\nکاندر آن بیغوله ترسم تنگ باشد جای تو\n\nگر ملامت می‌کنندم ور قیامت می‌شود\nبنده سر خواهد نهاد آن گه ز سر سودای تو\n\nدر ازل رفته‌ست ما را با تو پیوندی که هست\nافتقار ما نه امروزست و استغنای تو\n\nگر بخوانی پادشاهی ور برانی بنده‌ایم\nرای ما سودی ندارد تا نباشد رای تو\n\nما قلم در سر کشیدیم اختیار خویش را\nنفس ما قربان توست و رخت ما یغمای تو\n\nما سراپای تو را ای سروتن چون جان خویش\nدوست می‌داریم و گر سر می‌رود در پای تو\n\nوین قبای صنعت سعدی که در وی حشو نیست\nحد زیبایی ندارد خاصه بر بالای تو\n\n",
            "Source": "https://ganjoor.net/saadi/divan/ghazals/sh483/",
            "Title": "غزل ۴۸۳"
        },
        "9806": {
            "Audio": null,
            "Author": "سعدی",
            "Book": "غزلیات سعدی",
            "Poem": "بیا که در غم عشقت مشوشم بی تو\nبیا ببین که در این غم چه ناخوشم بی تو\n\nشب از فراق تو می‌نالم ای پری رخسار\nچو روز گردد گویی در آتشم بی تو\n\nدمی تو شربت وصلم نداده‌ای جانا\nهمیشه زهر فراقت همی چشم بی تو\n\nاگر تو با من مسکین چنین کنی جانا\nدو پایم از دو جهان نیز درکشم بی تو\n\nپیام دادم و گفتم بیا خوشم می‌دار\nجواب دادی و گفتی که من خوشم بی تو\n\n",
            "Source": "https://ganjoor.net/saadi/divan/ghazals/sh484/",
            "Title": "غزل ۴۸۴"
        },
        "9807": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای طراوت برده از فردوس اعلا روی تو\nنادرست اندر نگارستان دنیی روی تو\n\nدختران مصر را کاسد شود بازار حسن\nگر چو یوسف پرده بردارد به دعوی روی تو\n\nگر چه از انگشت مانی برنیاید چون تو نقش\nهر دم انگشتی نهد بر نقش مانی روی تو\n\nاز گل و ماه و پری در چشم من زیباتری\nگل ز من دل برد یا مه یا پری نی روی تو\n\nماه و پروین از خجالت رخ فروپوشد اگر\nآفتاب آسا کند در شب تجلی روی تو\n\nمردم چشمش بدرد پرده اعمی ز شوق\nگر درآید در خیال چشم اعمی روی تو\n\nروی هر صاحب جمالی را به مه خواندن خطاست\nگر رخی را ماه باید خواند باری روی تو\n\nرسم تقوا می‌نهد در عشقبازی رای من\nکوس غارت می‌زند در ملک تقوا روی تو\n\nچون به هر وجهی بخواهد رفت جان از دست ما\nخوبتر وجهی بباید جستن اولی روی تو\n\nچشمم از زاری چو فرهادست و شیرین لعل تو\nعقلم از شورش چو مجنونست و لیلی روی تو\n\nملک زیبایی مسلم گشت فرمان تو را\nتا چنین خطی مزور کرد انشی روی تو\n\nداشتند اصحاب خلوت حرف‌ها بر من ز بد\nتا تجلی کرد در بازار تقوا روی تو\n\nخرده بر سعدی مگیر ای جان که کاری خرد نیست\nسوختن در عشق وان گه ساختن بی روی تو\n\n",
            "Source": "https://ganjoor.net/saadi/divan/ghazals/sh485/",
            "Title": "غزل ۴۸۵"
        },
        "9808": {
            "Audio": null,
            "Author": "سعدی",
            "Book": "غزلیات سعدی",
            "Poem": "آن سرو ناز بین که چه خوش می‌رود به راه\nوان چشم آهوانه که چون می‌کند نگاه\n\nتو سرو دیده‌ای که کمر بست بر میان\nیا مه چارده که به سر برنهد کلاه\n\nگل با وجود او چو گیاست پیش گل\nمه پیش روی او چو ستارست پیش ماه\n\nسلطان صفت همی‌رود و صد هزار دل\nبا او چنان که در پی سلطان رود سپاه\n\nگویند از او حذر کن و راه گریز گیر\nگویم کجا روم که ندانم گریزگاه\n\nاول نظر که چاه زنخدان بدیدمش\nگویی دراوفتاد دل از دست من به چاه\n\nدل خود دریغ نیست که از دست من برفت\nجان عزیز بر کف دستست گو بخواه\n\nای هر دو دیده پای که بر خاک می‌نهی\nآخر نه بر دو دیده من به که خاک راه\n\nحیفست از آن دهن که تو داری جواب تلخ\nوان سینه سفید که دارد دل سیاه\n\nبیچارگان بر آتش مهرت بسوختند\nآه از تو سنگ دل که چه نامهربانی آه\n\nشهری به گفت و گوی تو در تنگنای شوق\nشب روز می‌کنند و تو در خواب صبحگاه\n\nگفتم بنالم از تو به یاران و دوستان\nباشد که دست ظلم بداری ز بی‌گناه\n\nبازم حفاظ دامن همت گرفت و گفت\nاز دوست جز به دوست مبر سعدیا پناه\n\n",
            "Source": "https://ganjoor.net/saadi/divan/ghazals/sh486/",
            "Title": "غزل ۴۸۶"
        },
        "9809": {
            "Audio": null,
            "Author": "سعدی",
            "Book": "غزلیات سعدی",
            "Poem": "پنجه با ساعد سیمین که نیندازی به\nبا توانای معربد نکنی بازی به\n\nچون دلش دادی و مهرش ستدی چاره نماند\nاگر او با تو نسازد تو در او سازی به\n\nجز غم یار مخور تا غم کارت بخورد\nتو که با مصلحت خویش نپردازی به\n\nسپر صبر تحمل نکند تیر فراق\nبا کمان ابرو اگر جنگ نیاغازی به\n\nبا چنین یار که ما عقد محبت بستیم\nگر همه مایه زیان می‌کند انبازی به\n\nبنده را بر خط فرمان خداوند امور\nسر تسلیم نهادن ز سرافرازی به\n\nگر چو چنگم بزنی پیش تو سر برنکنم\nاین چنین یار وفادار که بنوازی به\n\nهیچ شک نیست به تیر اجل ای یار عزیز\nکه من از پای درآیم چو تو اندازی به\n\nمجلس ما دگر امروز به بستان ماند\nمطرب از بلبل عاشق به خوش آوازی به\n\nگوش بر ناله مطرب کن و بلبل بگذار\nکه نگویند سخن از سعدی شیرازی به\n\n",
            "Source": "https://ganjoor.net/saadi/divan/ghazals/sh487/",
            "Title": "غزل ۴۸۷"
        },
        "9810": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای که شمشیر جفا بر سر ما آخته‌ای\nدشمن از دوست ندانسته و نشناخته‌ای\n\nمن ز فکر تو به خود نیز نمی‌پردازم\nنازنینا تو دل از من به که پرداخته‌ای\n\nچند شب‌ها به غم روی تو روز آوردم\nکه تو یک روز نپرسیده و ننواخته‌ای\n\nگفته بودم که دل از دست تو بیرون آرم\nبازدیدم که قوی پنجه درانداخته‌ای\n\nتا شکاری ز کمند سر زلفت نجهد\nز ابروان و مژه‌ها تیر و کمان ساخته‌ای\n\nلاجرم صید دلی در همه شیراز نماند\nکه نه با تیر و کمان در پی او تاخته‌ای\n\nماه و خورشید و پری و آدمی اندر نظرت\nهمه هیچند که سر بر همه افراخته‌ای\n\nبا همه جلوه طاووس و خرامیدن کبک\nعیبت آنست که بی مهرتر از فاخته‌ای\n\nهر که می‌بیندم از جور غمت می‌گوید\nسعدیا بر تو چه رنجست که بگداخته‌ای\n\nبیم ماتست در این بازی بیهوده مرا\nچه کنم دست تو بردی که دغل باخته‌ای\n\n",
            "Source": "https://ganjoor.net/saadi/divan/ghazals/sh488/",
            "Title": "غزل ۴۸۸"
        },
        "9811": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای رخ چون آینه افروخته\nالحذر از آه من سوخته\n\nغیرت سلطان جمالت چو باز\nچشم من از هر که جهان دوخته\n\nعقل کهن بار جفا می‌کشد\nدم به دم از عشق نوآموخته\n\nوه که به یک بار پراکنده شد\nآن چه به عمری بشد اندوخته\n\nغم به تولای تو بخریده‌ام\nجان به تمنای تو بفروخته\n\nدر دل سعدیست چراغ غمت\nمشعله‌ای تا ابد افروخته\n\n",
            "Source": "https://ganjoor.net/saadi/divan/ghazals/sh489/",
            "Title": "غزل ۴۸۹"
        },
        "9812": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای که ز دیده غایبی در دل ما نشسته‌ای\nحسن تو جلوه می‌کند وین همه پرده بسته‌ای\n\nخاطر عام برده‌ای خون خواص خورده‌ای\nما همه صید کرده‌ای خود ز کمند جسته‌ای\n\nاز دگری چه حاصلم تا ز تو مهر بگسلم\nهم تو که خسته‌ای دلم مرهم ریش خسته‌ای\n\nگر به جراحت و الم دل بشکستیم چه غم\nمی‌شنوم که دم به دم پیش دل شکسته‌ای\n\n",
            "Source": "https://ganjoor.net/saadi/divan/ghazals/sh490/",
            "Title": "غزل ۴۹۰"
        },
        "9813": {
            "Audio": null,
            "Author": "سعدی",
            "Book": "غزلیات سعدی",
            "Poem": "حناست آن که ناخن دلبند رشته‌ای\nیا خون بی دلیست که دربند کشته‌ای\n\nمن آدمی به لطف تو دیگر ندیده‌ام\nاین صورت و صفت که تو داری فرشته‌ای\n\nوین طرفه‌تر که تا دل من دردمند توست\nحاضر نبوده یک دم و غایب نگشته‌ای\n\nدر هیچ حلقه نیست که یادت نمی‌رود\nدر هیچ بقعه نیست که تخمی نکشته‌ای\n\nما دفتر از حکایت عشقت نبسته‌ایم\nتو سنگ دل حکایت ما درنوشته‌ای\n\nزیب و فریب آدمیان را نهایتست\nحوری مگر نه از گل آدم سرشته‌ای\n\nاز عنبر و بنفشه تو بر سر آمدست\nآن موی مشک بوی که در پای هشته‌ای\n\nمن در بیان وصف تو حیران بمانده‌ام\nحدیست حسن را و تو از حد گذشته‌ای\n\nسر می‌نهند پیش خطت عارفان پارس\nبیتی مگر ز گفته سعدی نبشته‌ای\n\n",
            "Source": "https://ganjoor.net/saadi/divan/ghazals/sh491/",
            "Title": "غزل ۴۹۱"
        },
        "9814": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای باغ حسن چون تو نهالی نیافته\nرخساره زمین چو تو خالی نیافته\n\nتابنده‌تر ز روی تو ماهی ندیده چرخ\nخوشتر ز ابروی تو هلالی نیافته\n\nبر دور عارض تو نظر کرده آفتاب\nخود را لطافتی و جمالی نیافته\n\nچرخ مشعبد از رخ تو دلفریبتر\nدر زیر هفت پرده خیالی نیافته\n\nخود را به زیر چنگل شاهین عشق تو\nعنقای صبر من پر و بالی نیافته\n\nتا کی ز درد عشق تو نالد روان من\nروزی به لطف از تو مثالی نیافته\n\nافتاده در زبان خلایق حدیث من\nبا تو به یک حدیث مجالی نیافته\n\nزایل شود هر آن چه به کلی کمال یافت\nعمرم زوال یافت کمالی نیافته\n\nگلبرگ عیش من به چه امید بشکفد\nاز بوستان وصل شمالی نیافته\n\nسعدی هزار جامه به روزی قبا کند\nیک مهربانی از تو به سالی نیافته\n\n",
            "Source": "https://ganjoor.net/saadi/divan/ghazals/sh492/",
            "Title": "غزل ۴۹۲"
        },
        "9815": {
            "Audio": null,
            "Author": "سعدی",
            "Book": "غزلیات سعدی",
            "Poem": "سرمست بتی لطیف ساده\nدر دست گرفته جام باده\n\nدر مجلس بزم باده نوشان\nبسته کمر و قبا گشاده\n\nافتاده زمین به حضرت او\nگردونش به خدمت ایستاده\n\nخورشید و مهش ز خوبرویی\nسر بر خط بندگی نهاده\n\nخورشید که شاه آسمانست\nدر عرصه حسن او پیاده\n\nوه وه که بزرگوار حوریست\nاز روزن جنت اوفتاده\n\nلعلش چو عقیق گوهرآگین\nزلفش چو کمند تاب داده\n\nدر گلشن بوستان رویش\nزنگی بچگان ز ماه زاده\n\nسعدی نرسد به یار هرگز\nکو شرمگنست و یار ساده\n\n",
            "Source": "https://ganjoor.net/saadi/divan/ghazals/sh493/",
            "Title": "غزل ۴۹۳"
        },
        "9816": {
            "Audio": "https://i.ganjoor.net/a/9816.ogg",
            "Author": "سعدی",
            "Book": "غزلیات سعدی",
            "Poem": "ای یار جفاکرده پیوندبریده\nاین بود وفاداری و عهد تو ندیده\n\nدر کوی تو معروفم و از روی تو محروم\nگرگ دهن آلوده یوسف ندریده\n\nما هیچ ندیدیم و همه شهر بگفتند\nافسانه مجنون به لیلی نرسیده\n\nدر خواب گزیده لب شیرین گل اندام\nاز خواب نباشد مگر انگشت گزیده\n\nبس در طلبت کوشش بی فایده کردیم\nچون طفل دوان در پی گنجشک پریده\n\nمرغ دل صاحب نظران صید نکردی\nالا به کمان مهره ابروی خمیده\n\nمیلت به چه ماند به خرامیدن طاووس\nغمزت به نگه کردن آهوی رمیده\n\nگر پای به در می‌نهم از نقطه شیراز\nره نیست تو پیرامن من حلقه کشیده\n\nبا دست بلورین تو پنجه نتوان کرد\nرفتیم دعاگفته و دشنام شنیده\n\nروی تو مبیناد دگر دیده سعدی\nگر دیده به کس بازکند روی تو دیده\n\n",
            "Source": "https://ganjoor.net/saadi/divan/ghazals/sh494/",
            "Title": "غزل ۴۹۴"
        },
        "9817": {
            "Audio": null,
            "Author": "سعدی",
            "Book": "غزلیات سعدی",
            "Poem": "می‌برزند ز مشرق شمع فلک زبانه\nای ساقی صبوحی درده می شبانه\n\nعقلم بدزد لختی چند اختیار دانش\nهوشم ببر زمانی تا کی غم زمانه\n\nگر سنگ فتنه بارد فرق منش سپر کن\nور تیر طعنه آید جان منش نشانه\n\nگر می به جان دهندت بستان که پیش دانا\nز آب حیات بهتر خاک شرابخانه\n\nآن کوزه بر کفم نه کآب حیات دارد\nهم طعم نار دارد هم رنگ ناردانه\n\nصوفی چگونه گردد گرد شراب صافی\nگنجشک را نگنجد عنقا در آشیانه\n\nدیوانگان نترسند از صولت قیامت\nبشکیبد اسب چوبین از سیف و تازیانه\n\nصوفی و کنج خلوت سعدی و طرف صحرا\nصاحب هنر نگیرد بر بی هنر بهانه\n\n",
            "Source": "https://ganjoor.net/saadi/divan/ghazals/sh495/",
            "Title": "غزل ۴۹۵"
        },
        "9818": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای صورتت ز گوهر معنی خزینه‌ای\nما را ز داغ عشق تو در دل دفینه‌ای\n\nدانی که آه سوختگان را اثر بود\nمگذار ناله‌ای که برآید ز سینه‌ای\n\nزیور همان دو رشته مرجان کفایتست\nوز موی در کنار و برت عنبرینه‌ای\n\nسر درنیاورم به سلاطین روزگار\nگر من ز بندگان تو باشم کمینه‌ای\n\nچشمی که جز به روی تو بر می‌کنم خطاست\nوان دم که بی تو می‌گذرانم غبینه‌ای\n\nتدبیر نیست جز سپر انداختن که خصم\nسنگی به دست دارد و ما آبگینه‌ای\n\nوان را روا بود که زند لاف مهر دوست\nکز دل به درکند همه مهری و کینه‌ای\n\nسعدی به پاکبازی و رندی مثل نشد\nتنها در این مدینه که در هر مدینه‌ای\n\nشعرش چو آب در همه عالم چنان شده\nکز پارس می‌رود به خراسان سفینه‌ای\n\n",
            "Source": "https://ganjoor.net/saadi/divan/ghazals/sh496/",
            "Title": "غزل ۴۹۶"
        },
        "9819": {
            "Audio": null,
            "Author": "سعدی",
            "Book": "غزلیات سعدی",
            "Poem": "خلاف سرو را روزی خرامان سوی بستان آی\nدهان چون غنچه بگشای و چو گلبن در گلستان آی\n\nدمادم حوریان از خلد رضوان می‌فرستند\nکه ای حوری انسانی دمی در باغ رضوان آی\n\nگرت اندیشه می‌باشد ز بدگویان بی معنی\nچو معنی معجری بربند و چون اندیشه پنهان آی\n\nدلم گرد لب لعلت سکندروار می‌گردد\nنگویی کآخر ای مسکین فراز آب حیوان آی\n\nچو عقرب دشمنان داری و من با تو چو میزانم\nبرای مصلحت ماها ز عقرب سوی میزان آی\n\nجهانی عشقبازانند در عهد سر زلفت\nرها کن راه بدعهدی و اندر عهد ایشان آی\n\nخوش آمد نیست سعدی را در این زندان جسمانی\nاگر تو یک دلی با او چو او در عالم جان آی\n\n",
            "Source": "https://ganjoor.net/saadi/divan/ghazals/sh497/",
            "Title": "غزل ۴۹۷"
        },
        "9820": {
            "Audio": null,
            "Author": "سعدی",
            "Book": "غزلیات سعدی",
            "Poem": "قیمت گل برود چون تو به گلزار آیی\nو آب شیرین چو تو در خنده و گفتار آیی\n\nاین همه جلوه طاووس و خرامیدن او\nبار دیگر نکند گر تو به رفتار آیی\n\nچند بار آخرت ای دل به نصیحت گفتم\nدیده بردوز نباید که گرفتار آیی\n\nمه چنین خوب نباشد تو مگر خورشیدی\nدل چنین سخت نباش تو مگر خارایی\n\nگر تو صد بار بیایی به سر کشته عشق\nچشم باشد مترصد که دگربار آیی\n\nسپر از تیغ تو در روی کشیدن نهیست\nمن خصومت نکنم گر تو به پیکار آیی\n\nکس نماند که به دیدار تو واله نشود\nچون تو لعبت ز پس پرده پدیدار آیی\n\nدیگر ای باد حدیث گل و سنبل نکنی\nگر بر آن سنبل زلف و گل رخسار آیی\n\nدوست دارم که کست دوست ندارد جز من\nحیف باشد که تو در خاطر اغیار آیی\n\nسعدیا دختر انفاس تو بس دل ببرد\nبه چنین صورت و معنی که تو می‌آرایی\n\n",
            "Source": "https://ganjoor.net/saadi/divan/ghazals/sh498/",
            "Title": "غزل ۴۹۸"
        },
        "9821": {
            "Audio": null,
            "Author": "سعدی",
            "Book": "غزلیات سعدی",
            "Poem": "خرم آن روز که چون گل به چمن بازآیی\nیا به بستان به در حجره من بازآیی\n\nگلبن عیش من آن روز شکفتن گیرد\nکه تو چون سرو خرامان به چمن بازآیی\n\nشمع من روز نیامد که شبم بفروزی\nجان من وقت نیامد که به تن بازآیی\n\nآب تلخست مدامم چو صراحی در حلق\nتا تو یک روز چو ساغر به دهن بازآیی\n\nکی به دیدار من ای مهرگسل برخیزی\nکی به گفتار من ای عهدشکن بازآیی\n\nمرغ سیر آمده‌ای از قفس صحبت و من\nدام زاری بنهم بو که به من بازآیی\n\nمن خود آن بخت ندارم که به تو پیوندم\nنه تو آن لطف نداری که به من بازآیی\n\nسعدی آن دیو نباشد که به افسون برود\nهیچت افتد که چو مردم به سخن بازآیی\n\n",
            "Source": "https://ganjoor.net/saadi/divan/ghazals/sh499/",
            "Title": "غزل ۴۹۹"
        },
        "9822": {
            "Audio": null,
            "Author": "سعدی",
            "Book": "غزلیات سعدی",
            "Poem": "تا کیم انتظار فرمایی\nوقت نامد که روی بنمایی؟!\n\nاگرم زنده باز خواهی دید\nرنجه شو پیشتر چرا نایی\n\nعمر کوته‌ترست از آن که تو نیز\nدر درازی وعده افزایی\n\nاز تو کی برخورم که در وعده\nسپری گشت عهد برنایی\n\nنرسیدیم در تو و نرسد\nهیچ بیچاره را شکیبایی\n\nبه سر راهت آورم هر شب\nدیده‌ای در وداع بینایی\n\nروز من شب شود و شب روزم\nچون ببندی نقاب و بگشایی\n\nبر رخ سعدی از خیال تو دوش\nزرگری بود و سیم پالایی\n\n",
            "Source": "https://ganjoor.net/saadi/divan/ghazals/sh500/",
            "Title": "غزل ۵۰۰"
        },
        "9823": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو از هر در که بازآیی بدین خوبی و زیبایی\nدری باشد که از رحمت به روی خلق بگشایی\n\nملامتگوی بی‌حاصل ترنج از دست نشناسد\nدر آن معرض که چون یوسف جمال از پرده بنمایی\n\nبه زیورها بیارایند وقتی خوبرویان را\nتو سیمین تن چنان خوبی که زیورها بیارایی\n\nچو بلبل روی گل بیند زبانش در حدیث آید\nمرا در رویت از حیرت فروبسته‌ست گویایی\n\nتو با این حسن نتوانی که روی از خلق درپوشی\nکه همچون آفتاب از جام و حور از جامه پیدایی\n\nتو صاحب منصبی جانا ز مسکینان نیندیشی\nتو خواب آلوده‌ای بر چشم بیداران نبخشایی\n\nگرفتم سرو آزادی نه از ماء مهین زادی\nمکن بیگانگی با ما چو دانستی که از مایی\n\nدعایی گر نمی‌گویی به دشنامی عزیزم کن\nکه گر تلخست شیرینست از آن لب هر چه فرمایی\n\nگمان از تشنگی بردم که دریا تا کمر باشد\nچو پایانم برفت اکنون بدانستم که دریایی\n\nتو خواهی آستین افشان و خواهی روی درهم کش\nمگس جایی نخواهد رفتن از دکان حلوایی\n\nقیامت می‌کنی سعدی بدین شیرین سخن گفتن\nمسلم نیست طوطی را در ایامت شکرخایی\n\n",
            "Source": "https://ganjoor.net/saadi/divan/ghazals/sh501/",
            "Title": "غزل ۵۰۱"
        },
        "9824": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو با این لطف طبع و دلربایی\nچنین سنگین دل و سرکش چرایی\n\nبه یک بار از جهان دل در تو بستم\nندانستم که پیمانم نپایی\n\nشب تاریک هجرانم بفرسود\nیکی از در درآی ای روشنایی\n\nسری دارم مهیا بر کف دست\nکه در پایت فشانم چون درآیی\n\nخطای محض باشد با تو گفتن\nحدیث حسن خوبان خطایی\n\nنگاری سخت محبوبی و مطبوع\nولیکن سست مهر و بی‌وفایی\n\nدلا گر عاشقی دایم بر آن باش\nکه سختی بینی و جور آزمایی\n\nو گر طاقت نداری جور مخدوم\nبرو سعدی که خدمت را نشایی\n\n",
            "Source": "https://ganjoor.net/saadi/divan/ghazals/sh502/",
            "Title": "غزل ۵۰۲"
        },
        "9825": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو پری زاده ندانم ز کجا می‌آیی\nکادمیزاده نباشد به چنین زیبایی\n\nراست خواهی نه حلالست که پنهان دارند\nمثل این روی و نشاید که به کس بنمایی\n\nسرو با قامت زیبای تو در مجلس باغ\nنتواند که کند دعوی همبالایی\n\nدر سراپای وجودت هنری نیست که نیست\nعیبت آنست که بر بنده نمی‌بخشایی\n\nبه خدا بر تو که خون من بیچاره مریز\nکه من آن قدر ندارم که تو دست آلایی\n\nبی رخت چشم ندارم که جهانی بینم\nبه دو چشمت که ز چشمم مرو ای بینایی\n\nنه مرا حسرت جاه است و نه اندیشه مال\nهمه اسباب مهیاست تو در می‌بایی\n\nبر من از دست تو چندان که جفا می‌آید\nخوشتر و خوبتر اندر نظرم می‌آیی\n\nدیگری نیست که مهر تو در او شاید بست\nچاره بعد از تو ندانیم به جز تنهایی\n\nور به خواری ز در خویش برانی ما را\nهمچنان شکر کنیمت که عزیز مایی\n\nمن از این در به جفا روی نخواهم پیچید\nگر ببندی تو به روی من و گر بگشایی\n\nچه کند داعی دولت که قبولش نکنند\nما حریصیم به خدمت تو نمی‌فرمایی\n\nسعدیا دختر انفاس تو بس دل ببرد\nبه چنین زیور معنی که تو می‌آرایی\n\nباد نوروز که بوی گل و سنبل دارد\nلطف این باد ندارد که تو می‌پیمایی\n\n",
            "Source": "https://ganjoor.net/saadi/divan/ghazals/sh503/",
            "Title": "غزل ۵۰۳"
        },
        "9826": {
            "Audio": null,
            "Author": "سعدی",
            "Book": "غزلیات سعدی",
            "Poem": "چه رویست آن که دیدارش ببرد از من شکیبایی\nگواهی می‌دهد صورت بر اخلاقش به زیبایی\n\nنگارینا به هر تندی که می‌خواهی جوابم ده\nاگر تلخ اتفاق افتد به شیرینی بیندایی\n\nدگر چون ناشکیبایی ببینم صادقش خوانم\nکه من در نفس خویش از تو نمی‌بینم شکیبایی\n\nاز این پس عیب شیدایان نخواهم کرد و مسکینان\nکه دانشمند از این صورت برآرد سر به شیدایی\n\nچنانم در دلی حاضر که جان در جسم و خون در رگ\nفراموشم نه‌ای وقتی که دیگر وقت یاد آیی\n\nشبی خوش هر که می‌خواهد که با جانان به روز آرد\nبسی شب روز گرداند به تاریکی و تنهایی\n\nبیار ای لعبت ساقی بگو ای کودک مطرب\nکه صوفی در سماع آمد دوتایی کرد یکتایی\n\nسخن پیدا بود سعدی که حدش تا کجا باشد\nزبان درکش که منظورت ندارد حد زیبایی\n\n",
            "Source": "https://ganjoor.net/saadi/divan/ghazals/sh504/",
            "Title": "غزل ۵۰۴"
        },
        "9827": {
            "Audio": null,
            "Author": "سعدی",
            "Book": "غزلیات سعدی",
            "Poem": "خبرت خرابتر کرد جراحت جدایی\nچو خیال آب روشن که به تشنگان نمایی\n\nتو چه ارمغانی آری که به دوستان فرستی\nچه از این به ارمغانی که تو خویشتن بیابی\n\nبشدی و دل ببردی و به دست غم سپردی\nشب و روز در خیالی و ندانمت کجایی\n\nدل خویش را بگفتم چو تو دوست می‌گرفتم\nنه عجب که خوبرویان بکنند بی‌وفایی\n\nتو جفای خود بکردی و نه من نمی‌توانم\nکه جفا کنم ولیکن نه تو لایق جفایی\n\nچه کنند اگر تحمل نکنند زیردستان\nتو هر آن ستم که خواهی بکنی که پادشایی\n\nسخنی که با تو دارم به نسیم صبح گفتم\nدگری نمی‌شناسم تو ببر که آشنایی\n\nمن از آن گذشتم ای یار که بشنوم نصیحت\nبرو ای فقیه و با ما مفروش پارسایی\n\nتو که گفته‌ای تأمل نکنم جمال خوبان\nبکنی اگر چو سعدی نظری بیازمایی\n\nدر چشم بامدادان به بهشت برگشودن\nنه چنان لطیف باشد که به دوست برگشایی\n\n",
            "Source": "https://ganjoor.net/saadi/divan/ghazals/sh505/",
            "Title": "غزل ۵۰۵"
        },
        "9828": {
            "Audio": null,
            "Author": "سعدی",
            "Book": "غزلیات سعدی",
            "Poem": "دریچه‌ای ز بهشتش به روی بگشایی\nکه بامداد پگاهش تو روی بنمایی\n\nجهان شبست و تو خورشید عالم آرایی\nصباح مقبل آن کز درش تو بازآیی\n\nبه از تو مادر گیتی به عمر خود فرزند\nنیاورد که همین بود حد زیبایی\n\nهر آن که با تو وصالش دمی میسر شد\nمیسرش نشود بعد از آن شکیبایی\n\nدرون پیرهن از غایت لطافت جسم\nچو آب صافی در آبگینه پیدایی\n\nمرا مجال سخن بیش در بیان تو نیست\nکمال حسن ببندد زبان گویایی\n\nز گفت و گوی عوام احتراز می‌کردم\nکز این سپس بنشینم به کنج تنهایی\n\nوفای صحبت جانان به گوش جانم گفت\nنه عاشقی که حذر می‌کنی ز رسوایی\n\nگذشت بر من از آسیب عشقت آن چه گذشت\nهنوز منتظرم تا چه حکم فرمایی\n\nدو روزه باقی عمرم فدای جان تو باد\nاگر بکاهی و در عمر خود بیفزایی\n\nگر او نظر نکند سعدیا به چشم نواخت\nبه دست سعی تو باد است تا نپیمایی\n\n",
            "Source": "https://ganjoor.net/saadi/divan/ghazals/sh506/",
            "Title": "غزل ۵۰۶"
        },
        "9829": {
            "Audio": null,
            "Author": "سعدی",
            "Book": "غزلیات سعدی",
            "Poem": "گرم راحت رسانی ور گزایی\nمحبت بر محبت می‌فزایی\n\nبه شمشیر از تو بیگانه نگردم\nکه هست از دیرگه باز آشنایی\n\nهمه مرغان خلاص از بند خواهند\nمن از قیدت نمی‌خواهم رهایی\n\nعقوبت هرچ از آن دشوارتر نیست\nبر آنم صبر هست الا جدایی\n\nاگر بیگانگان تشریف بخشند\nهنوز از دوستان خوشتر گدایی\n\nمنم جانا و جانی بر لب از شوق\nبده گر بوسه‌ای داری بهایی\n\nکسانی عیب ما بینند و گویند\nکه روحانی ندانند از هوایی\n\nجمیع پارسایان گو بدانند\nکه سعدی توبه کرد از پارسایی\n\nچنان از خمر و زمر و نای و ناقوس\nنمی‌ترسم که از زهد ریایی\n\n",
            "Source": "https://ganjoor.net/saadi/divan/ghazals/sh507/",
            "Title": "غزل ۵۰۷"
        },
        "9830": {
            "Audio": null,
            "Author": "سعدی",
            "Book": "غزلیات سعدی",
            "Poem": "مشتاق توام با همه جوری و جفایی\nمحبوب منی با همه جرمی و خطایی\n\nمن خود به چه ارزم که تمنای تو ورزم\nدر حضرت سلطان که برد نام گدایی\n\nصاحب نظران لاف محبت نپسندند\nوان گه سپر انداختن از تیر بلایی\n\nباید که سری در نظرش هیچ نیرزد\nآن کس که نهد در طلب وصل تو پایی\n\nبیداد تو عدلست و جفای تو کرامت\nدشنام تو خوشتر که ز بیگانه دعایی\n\nجز عهد و وفای تو که محلول نگردد\nهر عهد که بستم هوسی بود و هوایی\n\nگر دست دهد دولت آنم که سر خویش\nدر پای سمند تو کنم نعل بهایی\n\nشاید که به خون بر سر خاکم بنویسند\nاین بود که با دوست به سر برد وفایی\n\nخون در دل آزرده نهان چند بماند\nشک نیست که سر برکند این درد به جایی\n\nشرط کرم آنست که با درد بمیری\nسعدی و نخواهی ز در خلق دوایی\n\n",
            "Source": "https://ganjoor.net/saadi/divan/ghazals/sh508/",
            "Title": "غزل ۵۰۸"
        },
        "9831": {
            "Audio": "https://i.ganjoor.net/a/9831.ogg",
            "Author": "سعدی",
            "Book": "غزلیات سعدی",
            "Poem": "من ندانستم از اول که تو بی مهر و وفایی\nعهد نابستن از آن به که ببندی و نپایی\n\nدوستان عیب کنندم که چرا دل به تو دادم\nباید اول به تو گفتن که چنین خوب چرایی\n\nای که گفتی مرو اندر پی خوبان زمانه\nما کجاییم در این بحر تفکر تو کجایی\n\nآن نه خالست و زنخدان و سر زلف پریشان\nکه دل اهل نظر برد که سریست خدایی\n\nپرده بردار که بیگانه خود این روی نبیند\nتو بزرگی و در آیینه کوچک ننمایی\n\nحلقه بر در نتوانم زدن از دست رقیبان\nاین توانم که بیایم به محلت به گدایی\n\nعشق و درویشی و انگشت نمایی و ملامت\nهمه سهلست تحمل نکنم بار جدایی\n\nروز صحرا و سماعست و لب جوی و تماشا\nدر همه شهر دلی نیست که دیگر بربایی\n\nگفته بودم چو بیایی غم دل با تو بگویم\nچه بگویم که غم از دل برود چون تو بیایی\n\nشمع را باید از این خانه به دربردن و کشتن\nتا به همسایه نگوید که تو در خانه مایی\n\nسعدی آن نیست که هرگز ز کمندت بگریزد\nکه بدانست که دربند تو خوشتر که رهایی\n\nخلق گویند برو دل به هوای دگری ده\nنکنم خاصه در ایام اتابک دو هوایی\n\n",
            "Source": "https://ganjoor.net/saadi/divan/ghazals/sh509/",
            "Title": "غزل ۵۰۹"
        },
        "9832": {
            "Audio": null,
            "Author": "سعدی",
            "Book": "غزلیات سعدی",
            "Poem": "نه من تنها گرفتارم به دام زلف زیبایی\nکه هر کس با دلارامی سری دارند و سودایی\n\nقرین یار زیبا را چه پروای چمن باشد\nهزاران سرو بستانی فدای سروبالایی\n\nمرا نسبت به شیدایی کند ماه پری پیکر\nتو دل با خویشتن داری چه دانی حال شیدایی\n\nهمی‌دانم که فریادم به گوشش می‌رسد لیکن\nملولی را چه غم دارد ز حال ناشکیبایی\n\nعجب دارند یارانم که دستش را همی‌بوسم\nندیدستند مسکینان سری افتاده در پایی\n\nاگر فرهاد را حاصل نشد پیوند با شیرین\nنه آخر جان شیرینش برآمد در تمنایی\n\nخرد با عشق می‌کوشد که وی را در کمند آرد\nولیکن بر نمی‌آید ضعیفی با توانایی\n\nمرا وقتی ز نزدیکان ملامت سخت می‌آمد\nنترسم دیگر از باران که افتادم به دریایی\n\nتو خواهی خشم بر ما گیر و خواهی چشم بر ما کن\nکه ما را با کسی دیگر نماندست از تو پروایی\n\nنپندارم که سعدی را بیازاری و بگذاری\nکه بعد از سایه لطفت ندارد در جهان جایی\n\nمن آن خاک وفادارم که از من بوی مهر آید\nو گر بادم برد چون شعر هر جزوی به اقصایی\n\n",
            "Source": "https://ganjoor.net/saadi/divan/ghazals/sh510/",
            "Title": "غزل ۵۱۰"
        },
        "9833": {
            "Audio": null,
            "Author": "سعدی",
            "Book": "غزلیات سعدی",
            "Poem": "هر کس به تماشایی رفتند به صحرایی\nما را که تو منظوری خاطر نرود جایی\n\nبا چشم نمی‌بیند یا راه نمی‌داند\nهر کو به وجود خود دارد ز تو پروایی\n\nدیوانه عشقت را جایی نظر افتاده‌ست\nکان جا نتواند رفت اندیشه دانایی\n\nامید تو بیرون برد از دل همه امیدی\nسودای تو خالی کرد از سر همه سودایی\n\nزیبا ننماید سرو اندر نظر عقلش\nآن کش نظری باشد با قامت زیبایی\n\nگویند رفیقانم در عشق چه سر داری\nگویم که سری دارم درباخته در پایی\n\nزنهار نمی‌خواهم کز کشتن امانم ده\nتا سیرترت بینم یک لحظه مدارایی\n\nدر پارس که تا بودست از ولوله آسوده‌ست\nبیمست که برخیزد از حسن تو غوغایی\n\nمن دست نخواهم برد الا به سر زلفت\nگر دسترسی باشد یک روز به یغمایی\n\nگویند تمنایی از دوست بکن سعدی\nجز دوست نخواهم کرد از دوست تمنایی\n\n",
            "Source": "https://ganjoor.net/saadi/divan/ghazals/sh511/",
            "Title": "غزل ۵۱۱"
        },
        "9834": {
            "Audio": null,
            "Author": "سعدی",
            "Book": "غزلیات سعدی",
            "Poem": "همه چشمیم تا برون آیی\nهمه گوشیم تا چه فرمایی\n\nتو نه آن صورتی که بی رویت\nمتصور شود شکیبایی\n\nمن ز دست تو خویشتن بکشم\nتا تو دستم به خون نیالایی\n\nگفته بودی قیامتم بینند\nاین گروهی محب سودایی\n\nوین چنین روی دلستان که تو راست\nخود قیامت بود که بنمایی\n\nما تماشاکنان کوته دست\nتو درخت بلندبالایی\n\nسر ما و آستان خدمت تو\nگر برانی و گر ببخشایی\n\nجان به شکرانه دادن از من خواه\nگر به انصاف با میان آیی\n\nعقل باید که با صلابت عشق\nنکند پنجه توانایی\n\nتو چه دانی که بر تو نگذشته‌ست\nشب هجران و روز تنهایی\n\nروشنت گردد این حدیث چو روز\nگر چو سعدی شبی بپیمایی\n\n",
            "Source": "https://ganjoor.net/saadi/divan/ghazals/sh512/",
            "Title": "غزل ۵۱۲"
        },
        "9835": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای ولوله عشق تو بر هر سر کویی\nروی تو ببرد از دل ما هر غم رویی\n\nآخر سر مویی به ترحم نگر آن را\nکاهی بودش تعبیه بر هر بن مویی\n\nکم می‌نشود تشنگی دیده شوخم\nبا آن که روان کرده‌ام از هر مژه جویی\n\nای هر تنی از مهر تو افتاده به کنجی\nوی هر دلی از شوق تو آواره به سویی\n\nما یک دل و تو شرم نداری که برآیی\nهر لحظه به دستانی و هر روز به خویی\n\nدر کان نبود چون تن زیبای تو سیمی\nوز سنگ نخیزد چو دل سخت تو رویی\n\nبر هم نزند دست خزان بزم ریاحین\nگر باد به بستان برد از زلف تو بویی\n\nبا این همه میدان لطافت که تو داری\nسعدی چه بود در خم چوگان تو گویی\n\n",
            "Source": "https://ganjoor.net/saadi/divan/ghazals/sh513/",
            "Title": "غزل ۵۱۳"
        },
        "9836": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای خسته دلم در خم چوگان تو گویی\nبی فایده‌ام پیش تو چون بیهده گویی\n\nای تیر غم عشق تو هر جا که رسیده\nافتاده به زخمش چو کمان پشت دوتویی\n\nهم طرفه ندارم اگرم بازنوازی\nزیرا که عجب نیست نکویی ز نکویی\n\nسعدی غمش از دست مده گر ندهد دست\nکی دست دهد در همه آفاق چنویی\n\n",
            "Source": "https://ganjoor.net/saadi/divan/ghazals/sh514/",
            "Title": "غزل ۵۱۴"
        },
        "9837": {
            "Audio": null,
            "Author": "سعدی",
            "Book": "غزلیات سعدی",
            "Poem": "چه جرم رفت که با ما سخن نمی‌گویی\nجنایت از طرف ماست یا تو بدخویی\n\nتو از نبات گرو برده‌ای به شیرینی\nبه اتفاق ولیکن نبات خودرویی\n\nهزار جان به ارادت تو را همی‌جویند\nتو سنگ دل به لطافت دلی نمی‌جویی\n\nولیک با همه عیب از تو صبر نتوان کرد\nبیا و گر همه بد کرده‌ای که نیکویی\n\nتو بد مگوی و گر نیز خاطرت باشد\nبگوی از آن لب شیرین که نیک می‌گویی\n\nگلم نباید و سروم به چشم درناید\nمرا وصال تو باید که سرو گلبویی\n\nهزار جامه سپر ساختیم و هم بگذشت\nخدنگ غمزه خوبان ز دلق نه تویی\n\nبه دست جهد نشاید گرفت دامن کام\nاگر نخواهدت ای نفس خیره می‌پویی\n\nدرست شد که به یک دل دو دوست نتوان داشت\nبه ترک خویش بگوی ای که طالب اویی\n\nهمین که پای نهادی بر آستانه عشق\nبه دست باش که دست از جهان فروشویی\n\nدرازنای شب از چشم دردمندان پرس\nتو قدر آب چه دانی که بر لب جویی\n\nز خاک سعدی بیچاره بوی عشق آید\nهزار سال پس از مرگش ار به ینبویی\n\n",
            "Source": "https://ganjoor.net/saadi/divan/ghazals/sh515/",
            "Title": "غزل ۵۱۵"
        },
        "9838": {
            "Audio": null,
            "Author": "سعدی",
            "Book": "غزلیات سعدی",
            "Poem": "کدام کس به تو ماند که گویمت که چنویی\nز هر که در نظر آید گذشته‌ای به نکویی\n\nلطیف جوهر و جانی غریب قامت و شکلی\nنظیف جامه و جسمی بدیع صورت و خویی\n\nهزار دیده چو پروانه بر جمال تو عاشق\nغلام مجلس آنم که شمع مجلس اویی\n\nندیدم آبی و خاکی بدین لطافت و پاکی\nتو آب چشمه حیوان و خاک غالیه بویی\n\nتو را که درد نباشد ز درد ما چه تفاوت\nتو حال تشنه ندانی که بر کناره جویی\n\nصبای روضه رضوان ندانمت که چه بادی\nنسیم وعده جانان ندانمت که چه بویی\n\nاگر من از دل یک تو برآورم دم عشقی\nعجب مدار که آتش درافتدم به دوتویی\n\nبه کس مگوی که پایم به سنگ عشق برآمد\nکه عیب گیرد و گوید چرا به فرق نپویی\n\nدلی دو دست نگیرد دو مهر دل نپذیرد\nاگر موافق اویی به ترک خویش بگویی\n\nکنونم آب حیاتی به حلق تشنه فروکن\nنه آنگهی که بمیرم به آب دیده بشویی\n\nبه اختیار تو سعدی چه التماس برآید\nگر او مراد نبخشد تو کیستی که بجویی\n\n",
            "Source": "https://ganjoor.net/saadi/divan/ghazals/sh516/",
            "Title": "غزل ۵۱۶"
        },
        "9839": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای حسن خط از دفتر اخلاق تو بابی\nشیرینی از اوصاف تو حرفی ز کتابی\n\nاز بوی تو در تاب شود آهوی مشکین\nگر باز کنند از شکن زلف تو تابی\n\nبر دیده صاحب نظران خواب ببستی\nترسی که ببینند خیال تو به خوابی\n\nاز خنده شیرین نمکدان دهانت\nخون می‌رود از دل چو نمک خورده کبابی\n\nتا عذر زلیخا بنهد منکر عشاق\nیوسف صفت از چهره برانداز نقابی\n\nبی روی توام جنت فردوس نباید\nکاین تشنگی از من نبرد هیچ شرابی\n\nمشغول تو را گر بگذارند به دوزخ\nبا یاد تو دردش نکند هیچ عذابی\n\nباری به طریق کرمم بنده خود خوان\nتا بشنوی از هر بن موییم جوابی\n\nدر من منگر تا دگران چشم ندارند\nکز دست گدایان نتوان کرد ثوابی\n\nآب سخنم می‌رود از طبع چو آتش\nچون آتش رویت که از او می‌چکد آبی\n\nیاران همه با یار و من خسته طلبکار\nهر کس به سر آبی و سعدی به سرابی\n\n",
            "Source": "https://ganjoor.net/saadi/divan/ghazals/sh517/",
            "Title": "غزل ۵۱۷"
        },
        "9840": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو خون خلق بریزی و روی درتابی\nندانمت چه مکافات این گنه یابی\n\nتصد عنی فی الجور و النوی لکن\nالیک قلبی یا غایه المنی صاب\n\nچو عندلیب چه فریادها که می‌دارم\nتو از غرور جوانی همیشه در خوابی\n\nالی العداه وصلتم و تصحبونهم\nو فی ودادکم قد هجرت احبابی\n\nنه هر که صاحب حسنست جور پیشه کند\nتو را چه شد که خود اندر کمین اصحابی\n\nاحبتی امرونی بترک ذکراه\nلقد اطعت ولکن حبه آبی\n\nغمت چگونه بپوشم که دیده بر رویت\nهمی گواهی بر من دهد به کذابی\n\nمرا تو بر سر آتش نشانده‌ای عجب آنک\nمنم در آتش و از حال من تو درتابی\n\nمن از تو سیر نگردم که صاحب استسقا\nنه ممکنست که هرگز رسد به سیرابی\n\n",
            "Source": "https://ganjoor.net/saadi/divan/ghazals/sh518/",
            "Title": "غزل ۵۱۸"
        },
        "9841": {
            "Audio": null,
            "Author": "سعدی",
            "Book": "غزلیات سعدی",
            "Poem": "سر آن ندارد امشب که برآید آفتابی\nچه خیال‌ها گذر کرد و گذر نکرد خوابی\n\nبه چه دیر ماندی ای صبح که جان من برآمد\nبزه کردی و نکردند مؤذنان ثوابی\n\nنفس خروس بگرفت که نوبتی بخواند\nهمه بلبلان بمردند و نماند جز غرابی\n\nنفحات صبح دانی ز چه روی دوست دارم\nکه به روی دوست ماند که برافکند نقابی\n\nسرم از خدای خواهد که به پایش اندرافتد\nکه در آب مرده بهتر که در آرزوی آبی\n\nدل من نه مرد آنست که با غمش برآید\nمگسی کجا تواند که بیفکند عقابی\n\nنه چنان گناهکارم که به دشمنم سپاری\nتو به دست خویش فرمای اگرم کنی عذابی\n\nدل همچو سنگت ای دوست به آب چشم سعدی\nعجبست اگر نگردد که بگردد آسیابی\n\nبرو ای گدای مسکین و دری دگر طلب کن\nکه هزار بار گفتی و نیامدت جوابی\n\n",
            "Source": "https://ganjoor.net/saadi/divan/ghazals/sh519/",
            "Title": "غزل ۵۱۹"
        },
        "9842": {
            "Audio": null,
            "Author": "سعدی",
            "Book": "غزلیات سعدی",
            "Poem": "که دست تشنه می‌گیرد به آبی\nخداوندان فضل آخر ثوابی\n\nتوقع دارم از شیرین زبانت\nاگر تلخست و گر شیرین جوابی\n\nتو خود نایی و گر آیی بر من\nبدان ماند که گنجی در خرابی\n\nبه چشمانت که گر زهرم فرستی\nچنان نوشم که شیرینتر شرابی\n\nاگر سروی به بالای تو باشد\nنباشد بر سر سرو آفتابی\n\nپری روی از نظر غایب نگردد\nاگر صد بار بربندد نقابی\n\nبدان تا یک نفس رویت ببینم\nشب و روز آرزومندم به خوابی\n\nامیدم هست اگر عطشان نمیرد\nکه بازآید به جوی رفته آبی\n\nهلاک خویشتن می‌خواهد آن مور\nکه خواهد پنجه کردن با عقابی\n\nشبی دانم که در زندان هجران\nسحرگاهم به گوش آید خطابی\n\nکه سعدی چون فراق ما کشیدی\nنخواهی دید در دوزخ عذابی\n\n",
            "Source": "https://ganjoor.net/saadi/divan/ghazals/sh520/",
            "Title": "غزل ۵۲۰"
        },
        "9843": {
            "Audio": "https://i.ganjoor.net/a/9843.ogg",
            "Author": "سعدی",
            "Book": "غزلیات سعدی",
            "Poem": "سل المصانع رکبا تهیم فی الفلوات\nتو قدر آب چه دانی که در کنار فراتی\n\nشبم به روی تو روز است و دیده‌ها به تو روشن\nو ان هجرت سواء عشیتی و غداتی\n\nاگر چه دیر بماندم امید برنگرفتم\nمضی الزمان و قلبی یقول انک آتی\n\nمن آدمی به جمالت نه دیدم و نه شنیدم\nاگر گلی به حقیقت عجین آب حیاتی\n\nشبان تیره امیدم به صبح روی تو باشد\nو قد تفتش عین الحیوه فی الظلمات\n\nفکم تمرر عیشی و انت حامل شهد\nجواب تلخ بدیع است از آن دهان نباتی\n\nنه پنج روزهٔ عمر است عشق روی تو ما را\nوجدت رائحة الود ان شممت رفاتی\n\nوصفت کل ملیح کما یحب و یرضی\nمحامد تو چه گویم که ماورای صفاتی\n\nاخاف منک و ارجوا و استغیث و ادنو\nکه هم کمند بلایی و هم کلید نجاتی\n\nز چشم دوست فتادم به کامهٔ دل دشمن\nاحبتی هجرونی کما تشاء عداتی\n\nفراقنامهٔ سعدی عجب که در تو نگیرد\nو ان شکوت الی الطیر نحن فی الوکنات\n\n",
            "Source": "https://ganjoor.net/saadi/divan/ghazals/sh521/",
            "Title": "غزل ۵۲۱"
        },
        "9844": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو هیچ عهد نبستی که عاقبت نشکستی\nمرا بر آتش سوزان نشاندی و ننشستی\n\nبنای مهر نمودی که پایدار نماند\nمرا به بند ببستی خود از کمند بجستی\n\nدلم شکستی و رفتی خلاف شرط مودت\nبه احتیاط رو اکنون که آبگینه شکستی\n\nچراغ چون تو نباشد به هیچ خانه ولیکن\nکس این سرای نبندد در این چنین که تو بستی\n\nگرم عذاب نمایی به داغ و درد جدایی\nشکنجه صبر ندارم بریز خونم و رستی\n\nبیا که ما سر هستی و کبریا و رعونت\nبه زیر پای نهادیم و پای بر سر هستی\n\nگرت به گوشه چشمی نظر بود به اسیران\nدوای درد من اول که بی‌گناه بخستی\n\nهر آن کست که ببیند روا بود که بگوید\nکه من بهشت بدیدم به راستی و درستی\n\nگرت کسی بپرستد ملامتش نکنم من\nتو هم در آینه بنگر که خویشتن بپرستی\n\nعجب مدار که سعدی به یاد دوست بنالد\nکه عشق موجب شوقست و خمر علت مستی\n\n",
            "Source": "https://ganjoor.net/saadi/divan/ghazals/sh522/",
            "Title": "غزل ۵۲۲"
        },
        "9845": {
            "Audio": null,
            "Author": "سعدی",
            "Book": "غزلیات سعدی",
            "Poem": "همه عمر برندارم سر از این خمار مستی\nکه هنوز من نبودم که تو در دلم نشستی\n\nتو نه مثل آفتابی که حضور و غیبت افتد\nدگران روند و آیند و تو همچنان که هستی\n\nچه حکایت از فراقت که نداشتم ولیکن\nتو چو روی باز کردی در ماجرا ببستی\n\nنظری به دوستان کن که هزار بار از آن به\nکه تحیتی نویسی و هدیتی فرستی\n\nدل دردمند ما را که اسیر توست یارا\nبه وصال مرهمی نه چو به انتظار خستی\n\nنه عجب که قلب دشمن شکنی به روز هیجا\nتو که قلب دوستان را به مفارقت شکستی\n\nبرو ای فقیه دانا به خدای بخش ما را\nتو و زهد و پارسایی من و عاشقی و مستی\n\nدل هوشمند باید که به دلبری سپاری\nکه چو قبله ایت باشد به از آن که خود پرستی\n\nچو زمام بخت و دولت نه به دست جهد باشد\nچه کنند اگر زبونی نکنند و زیردستی\n\nگله از فراق یاران و جفای روزگاران\nنه طریق توست سعدی کم خویش گیر و رستی\n\n",
            "Source": "https://ganjoor.net/saadi/divan/ghazals/sh523/",
            "Title": "غزل ۵۲۳"
        },
        "9846": {
            "Audio": null,
            "Author": "سعدی",
            "Book": "غزلیات سعدی",
            "Poem": "یارا قدحی پر کن از آن داروی مستی\nتا از سر صوفی برود علت هستی\n\nعاقل متفکر بود و مصلحت اندیش\nدر مذهب عشق آی و از این جمله برستی\n\nای فتنه نوخاسته از عالم قدرت\nغایب مشو از دیده که در دل بنشستی\n\nآرام دلم بستدی و دست شکیبم\nبرتافتی و پنجه صبرم بشکستی\n\nاحوال دو چشم من بر هم ننهاده\nبا تو نتوان گفت به خواب شب مستی\n\nسودازده‌ای کز همه عالم به تو پیوست\nدل نیک بدادت که دل از وی بگسستی\n\nدر روی تو گفتم سخنی چند بگویم\nرو باز گشادی و در نطق ببستی\n\nگر باده از این خم بود و مطرب از این کوی\nما توبه بخواهیم شکستن به درستی\n\nسعدی غرض از حقه تن آیت حقست\nصد تعبیه در توست و یکی بازنجستی\n\nنقاش وجود این همه صورت که بپرداخت\nتا نقش ببینی و مصور بپرستی\n\n",
            "Source": "https://ganjoor.net/saadi/divan/ghazals/sh524/",
            "Title": "غزل ۵۲۴"
        },
        "9847": {
            "Audio": null,
            "Author": "سعدی",
            "Book": "غزلیات سعدی",
            "Poem": "اگر مانند رخسارت گلی در بوستانستی\nزمین را از کمالیت شرف بر آسمانستی\n\nچو سرو بوستانستی وجود مجلس آرایت\nاگر در بوستان سروی سخنگوی و روانستی\n\nنگارین روی و شیرین خوی و عنبربوی و سیمین تن\nچه خوش بودی در آغوشم اگر یارای آنستی\n\nتو گویی در همه عمرم میسر گردد این دولت\nکه کام از عمر برگیرم و گر خود یک زمانستی\n\nجز این عیبت نمی‌دانم که بدعهدی و سنگین دل\nدلارامی بدین خوبی دریغ ار مهربانستی\n\nشکر در کام من تلخست بی دیدار شیرینش\nو گر حلوا بدان ماند که زهرش در میانستی\n\nدمی در صحبت یاری ملک خوی پری پیکر\nگر امید بقا باشد بهشت جاودانستی\n\nنه تا جان در جسد باشد وفاداری کنم با او\nکه تا تن در لحد باشد و گر خود استخوانستی\n\nچنین گویند سعدی را که دردی هست پنهانی\nخبر در مغرب و مشرق نبودی گر نهانستی\n\nهر آن دل را که پنهانی قرینی هست روحانی\nبه خلوتخانه‌ای ماند که در در بوستانستی\n\n",
            "Source": "https://ganjoor.net/saadi/divan/ghazals/sh525/",
            "Title": "غزل ۵۲۵"
        },
        "9848": {
            "Audio": null,
            "Author": "سعدی",
            "Book": "غزلیات سعدی",
            "Poem": "تعالی الله چه رویست آن که گویی آفتابستی\nو گر مه را حیا بودی ز شرمش در نقابستی\n\nاگر گل را نظر بودی چو نرگس تا جهان بیند\nز شرم رنگ رخسارش چو نیلوفر در آبستی\n\nشبان خوابم نمی‌گیرد نه روز آرام و آسایش\nز چشم مست میگونش که پنداری به خوابستی\n\nگر آن شاهد که من دانم به هر کس روی بنماید\nفقیر از رقص در حالت خطیب از می خرابستی\n\nچنان مستم که پنداری نماند امید هشیاری\nبه هش بازآمدی مجنون اگر مست شرابستی\n\nگر آن ساعد که او دارد بدی با رستم دستان\nبه یک ساعت بیفکندی اگر افراسیابستی\n\nبیار ای لعبت ساقی اگر تلخست و گر شیرین\nکه از دستت شکر باشد و گر خود زهر نابستی\n\nکمال حسن رویت را مخالف نیست جز خویت\nدریغا آن لب شیرین اگر شیرین جوابستی\n\nاگر دانی که تا هستم نظر با جز تو پیوستم\nپس آن گه بر من مسکین جفا کردن صوابستی\n\nزمین تشنه را باران نبودی بعد از این حاجت\nاگر چندان که در چشمم سرشک اندر سحابستی\n\nز خاکم رشک می‌آید که بر سر می‌نهی پایش\nکه سعدی زیر نعلینت چه بودی گر ترابستی\n\n",
            "Source": "https://ganjoor.net/saadi/divan/ghazals/sh526/",
            "Title": "غزل ۵۲۶"
        },
        "9849": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای باد که بر خاک در دوست گذشتی\nپندارمت از روضه بستان بهشتی\n\nدور از سببی نیست که شوریده سودا\nهر لحظه چو دیوانه دوان بر در و دشتی\n\nباری مگرت بر رخ جانان نظر افتاد\nسرگشته چو من در همه آفاق بگشتی\n\nاز کف ندهم دامن معشوقه زیبا\nهل تا برود نام من ای یار به زشتی\n\nجز یاد تو بر خاطر من نگذرد ای جان\nبا آن که به یک باره‌ام از یاد بهشتی\n\nبا طبع ملولت چه کند دل که نسازد\nشرطه همه وقتی نبود لایق کشتی\n\nبسیار گذشتی که نکردی سوی ما چشم\nیک دم ننشستم که به خاطر نگذشتی\n\nشوخی شکرالفاظ و مهی لاله بناگوش\nسروی سمن اندام و بتی حورسرشتی\n\nقلاب تو در کس نفکندی که نبردی\nشمشیر تو بر کس نکشیدی و نکشتی\n\nسیلاب قضا نسترد از دفتر ایام\nاین‌ها که تو بر خاطر سعدی بنوشتی\n\n",
            "Source": "https://ganjoor.net/saadi/divan/ghazals/sh527/",
            "Title": "غزل ۵۲۷"
        },
        "9850": {
            "Audio": null,
            "Author": "سعدی",
            "Book": "غزلیات سعدی",
            "Poem": "یاد می‌داری که با من جنگ در سر داشتی\nرای رای توست خواهی جنگ خواهی آشتی\n\nنیک بد کردی شکستن عهد یار مهربان\nاین بتر کردی که بد کردی و نیک انگاشتی\n\nدوستان دشمن گرفتن هرگزت عادت نبود\nجز در این نوبت که دشمن دوست می‌پنداشتی\n\nخاطرم نگذاشت یک ساعت که بدمهری کنم\nگر چه دانستم که پاک از خاطرم بگذاشتی\n\nهمچنانت ناخن رنگین گواهی می‌دهد\nبر سرانگشتان که در خون عزیزان داشتی\n\nتا تو برگشتی نیامد هیچ خلق اندر نظر\nکز خیالت شحنه‌ای بر ناظرم بگماشتی\n\nهر چه خواهی کن که ما را با تو روی جنگ نیست\nسر نهادن به در آن موضع که تیغ افراشتی\n\nهر دم از شاخ زبانم میوه‌ای تر می‌رسد\nبوستان‌ها رست از آن تخمم که در دل کاشتی\n\nسعدی از عقبی و دنیا روی در دیوار کرد\nتا تو در دیوار فکرش نقش خود بنگاشتی\n\n",
            "Source": "https://ganjoor.net/saadi/divan/ghazals/sh528/",
            "Title": "غزل ۵۲۸"
        },
        "9851": {
            "Audio": null,
            "Author": "سعدی",
            "Book": "غزلیات سعدی",
            "Poem": "سست پیمانا به یک ره دل ز ما برداشتی\nآخر ای بدعهد سنگین دل چرا برداشتی\n\nنوع تقصیری تواند بود ای سلطان عشق\nتا به یک ره سایه لطف از گدا برداشتی\n\nگفته بودی با تو در خواهم کشیدن جام وصل\nجرعه‌ای ناخورده شمشیر جفا برداشتی\n\nخاطر از مهر کسان برداشتم از بهر تو\nچون تو را گشتم تو خود خاطر ز ما برداشتی\n\nلعل دیدی لاجرم چشم از شبه بردوختی\nدر پسندیدی و دست از کهربا برداشتی\n\nشمع برکردی چراغت بازنامد در نظر\nگل فرا دست آمدت مهر از گیا برداشتی\n\nدوست بردارد به جرمی یا خطایی دل ز دوست\nتو خطا کردی که بی جرم و خطا برداشتی\n\nعمرها در زیر دامن برد سعدی پای صبر\nسر ندیدم کز گریبان وفا برداشتی\n\n",
            "Source": "https://ganjoor.net/saadi/divan/ghazals/sh529/",
            "Title": "غزل ۵۲۹"
        },
        "9852": {
            "Audio": null,
            "Author": "سعدی",
            "Book": "غزلیات سعدی",
            "Poem": "ندیدمت که بکردی وفا بدان چه بگفتی\nطریق وصل گشادی من آمدم تو برفتی\n\nوفای عهد نمودی دل سلیم ربودی\nچو خویشتن به تو دادم تو میل بازگرفتی\n\nنه دست عهد گرفتی که پای وصل بدارم\nبه چشم خویش بدیدم خلاف هر چه بگفتی\n\nهزار چاره بکردم که همعنان تو گردم\nتو پهلوانتر از آنی که در کمند من افتی\n\nنه عدل بود نمودن خیال وصل و ربودن\nچرا ز عاشق مسکین هم اولش ننهفتی\n\nتو قدر صحبت یاران و دوستان نشناسی\nمگر شبی که چو سعدی به داغ عشق بخفتی\n\n",
            "Source": "https://ganjoor.net/saadi/divan/ghazals/sh530/",
            "Title": "غزل ۵۳۰"
        },
        "9853": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای از بهشت جزوی و از رحمت آیتی\nحق را به روزگار تو با ما عنایتی\n\nگفتم نهایتی بود این درد عشق را\nهر بامداد می‌کند از نو بدایتی\n\nمعروف شد حکایتم اندر جهان و نیست\nبا تو مجال آن که بگویم حکایتی\n\nچندان که بی تو غایت امکان صبر بود\nکردیم و عشق را به پدیدست غایتی\n\nفرمان عشق و عقل به یک جای نشنوند\nغوغا بود دو پادشه اندر ولایتی\n\nز ابنای روزگار به خوبی ممیزی\nچون در میان لشکر منصور رایتی\n\nعیبت نمی‌کنم که خداوند امر و نهی\nشاید که بنده‌ای بکشد بی جنایتی\n\nزان گه که عشق دست تطاول دراز کرد\nمعلوم شد که عقل ندارد کفایتی\n\nمن در پناه لطف تو خواهم گریختن\nفردا که هر کسی رود اندر حمایتی\n\nدرمانده‌ام که از تو شکایت کجا برم\nهم با تو گر ز دست تو دارم شکایتی\n\nسعدی نهفته چند بماند حدیث عشق\nاین ریش اندرون بکند هم سرایتی\n\n",
            "Source": "https://ganjoor.net/saadi/divan/ghazals/sh531/",
            "Title": "غزل ۵۳۱"
        },
        "9854": {
            "Audio": null,
            "Author": "سعدی",
            "Book": "غزلیات سعدی",
            "Poem": "چون خراباتی نباشد زاهدی\nکش به شب از در درآید شاهدی\n\nمحتسب گو تا ببیند روی دوست\nهمچو محرابی و من چون عابدی\n\nچون من آب زندگانی یافتم\nغم نباشد گر بمیرد حاسدی\n\nآن چه ما را در دلست از سوز عشق\nمی‌نشاید گفت با هر باردی\n\nدوستان گیرند و دلداران ولیک\nمهربان نشناسد الا واحدی\n\nاز تو روحانیترم در پیش دل\nنگذرد شب‌های خلوت واردی\n\nخانه‌ای در کوی درویشان بگیر\nتا نماند در محلت زاهدی\n\nگر دلی داری و دلبندیت نیست\nپس چه فرق از ناطقی تا جامدی\n\nگر به خدمت قایمی خواهی منم\nور نمی‌خواهی به حسرت قاعدی\n\nسعدیا گر روزگارت می‌کشد\nگو بکش بر دست سیمین ساعدی\n\n",
            "Source": "https://ganjoor.net/saadi/divan/ghazals/sh532/",
            "Title": "غزل ۵۳۲"
        },
        "9855": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای باد بامدادی خوش می‌روی به شادی\nپیوند روح کردی پیغام دوست دادی\n\nبر بوستان گذشتی یا در بهشت بودی\nشاد آمدی و خرم فرخنده بخت بادی\n\nتا من در این سرایم این در ندیده بودم\nکامروز پیش چشمم در بوستان گشادی\n\nچون گل روند و آیند این دلبران و خوبان\nتو در برابر من چون سرو بایستادی\n\nایدون که می‌نماید در روزگار حسنت\nبس فتنه‌ها بزاید تو فتنه از که زادی\n\nاول چراغ بودی آهسته شمع گشتی\nآسان فراگرفتم در خرمن اوفتادی\n\nخواهم که بامدادی بیرون روی به صحرا\nتا بوستان بریزد گل‌های بامدادی\n\nیاری که با قرینی الفت گرفته باشد\nهر وقت یادش آید تو دم به دم به یادی\n\nگر در غمت بمیرم شادی به روزگارت\nپیوسته نیکوان را غم خورده‌اند و شادی\n\nجایی که داغ گیرد دردش دوا پذیرد\nآنست داغ سعدی کاول نظر نهادی\n\n",
            "Source": "https://ganjoor.net/saadi/divan/ghazals/sh533/",
            "Title": "غزل ۵۳۳"
        },
        "9856": {
            "Audio": null,
            "Author": "سعدی",
            "Book": "غزلیات سعدی",
            "Poem": "دیدی که وفا به جا نیاوردی\nرفتی و خلاف دوستی کردی\n\nبیچارگیم به چیز نگرفتی\nدرماندگیم به هیچ نشمردی\n\nمن با همه جوری از تو خشنودم\nتو بی گنهی ز من بیازردی\n\nخود کردن و جرم دوستان دیدن\nرسمیست که در جهان تو آوردی\n\nنازت ببرم که نازک اندامی\nبارت بکشم که نازپروردی\n\nما را که جراحتست خون آید\nدرد تو چنم که فارغ از دردی\n\nگفتم که نریزم آب رخ زین بیش\nبر خاک درت که خون من خوردی\n\nوین عشق تو در من آفریدستند\nهرگز نرود ز زعفران زردی\n\nای ذره تو در مقابل خورشید\nبیچاره چه می‌کنی بدین خردی\n\nدر حلقه کارزار جان دادن\nبهتر که گریختن به نامردی\n\nسعدی سپر از جفا نیندازد\nگل با گیه‌ست و صاف با دردی\n\n",
            "Source": "https://ganjoor.net/saadi/divan/ghazals/sh534/",
            "Title": "غزل ۵۳۴"
        },
        "9857": {
            "Audio": null,
            "Author": "سعدی",
            "Book": "غزلیات سعدی",
            "Poem": "مپرس از من که هیچم یاد کردی\nکه خود هیچم فرامش می‌نگردی\n\nچه نیکوروی و بدعهدی که شهری\nغمت خوردند و کس را غم نخوردی\n\nچرا ما با تو ای معشوق طناز\nبه صلحیم و تو با ما در نبردی\n\nنصیحت می‌کنندم سردگویان\nکه برگرد از غمش بی روی زردی\n\nنمی‌دانند کز بیمار عشقت\nحرارت بازننشیند به سردی\n\nولیکن با رقیبان چاره‌ای نیست\nکه ایشان مثل خارند و تو وردی\n\nاگر با خوبرویان می‌نشینی\nبساط نیک نامی درنوردی\n\nدگر با من مگوی ای باد گلبوی\nکه همچون بلبلم دیوانه کردی\n\nچرا دردت نچیند جان سعدی\nکه هم دردی و هم درمان دردی\n\n",
            "Source": "https://ganjoor.net/saadi/divan/ghazals/sh535/",
            "Title": "غزل ۵۳۵"
        },
        "9858": {
            "Audio": null,
            "Author": "سعدی",
            "Book": "غزلیات سعدی",
            "Poem": "مکن سرگشته آن دل را که دست آموز غم کردی\nبه زیر پای هجرانش لگدکوب ستم کردی\n\nقلم بر بی‌دلان گفتی نخواهم راند و هم راندی\nجفا بر عاشقان گفتی نخواهم کرد و هم کردی\n\nبدم گفتی و خرسندم عفاک الله نکو گفتی\nسگم خواندی و خشنودم جزاک الله کرم کردی\n\nچه لطفست این که فرمودی مگر سبق اللسان بودت\nچه حرفست این که آوردی مگر سهوالقلم کردی\n\nعنایت با من اولیتر که تأدیب جفا دیدم\nگل افشان بر سر من کن که خارم در قدم کردی\n\nغنیمت دان اگر روزی به شادی دررسی ای دل\nپس از چندین تحمل‌ها که زیر بار غم کردی\n\nشب غم‌های سعدی را مگر هنگام روز آمد\nکه تاریک و ضعیفش چون چراغ صبحدم کردی\n\n",
            "Source": "https://ganjoor.net/saadi/divan/ghazals/sh536/",
            "Title": "غزل ۵۳۶"
        },
        "9859": {
            "Audio": null,
            "Author": "سعدی",
            "Book": "غزلیات سعدی",
            "Poem": "چه باز در دلت آمد که مهر برکندی\nچه شد که یار قدیم از نظر بیفکندی\n\nز حد گذشت جدایی میان ما ای دوست\nهنوز وقت نیامد که بازپیوندی\n\nبود که پیش تو میرم اگر مجال بود\nو گر نه بر سر کویت به آرزومندی\n\nدری به روی من ای یار مهربان بگشای\nکه هیچ کس نگشاید اگر تو دربندی\n\nمرا و گر همه آفاق خوبرویانند\nبه هیچ روی نمی‌باشد از تو خرسندی\n\nهزار بار بگفتم که چشم نگشایم\nبه روی خوب ولیکن تو چشم می‌بندی\n\nمگر در آینه بینی و گر نه در آفاق\nبه هیچ خلق نپندارمت که مانندی\n\nحدیث سعدی اگر کائنات بپسندند\nبه هیچ کار نیاید گرش تو نپسندی\n\nمرا چه بندگی از دست و پای برخیزد\nمگر امید به بخشایش خداوندی\n\n",
            "Source": "https://ganjoor.net/saadi/divan/ghazals/sh537/",
            "Title": "غزل ۵۳۷"
        },
        "9860": {
            "Audio": null,
            "Author": "سعدی",
            "Book": "غزلیات سعدی",
            "Poem": "گفتم آهن دلی کنم چندی\nندهم دل به هیچ دلبندی\n\nوان که را دیده در دهان تو رفت\nهرگزش گوش نشنود پندی\n\nخاصه ما را که در ازل بوده‌ست\nبا تو آمیزشی و پیوندی\n\nبه دلت کز دلت به درنکنم\nسختتر زین مخواه سوگندی\n\nیک دم آخر حجاب یک سو نه\nتا برآساید آرزومندی\n\nهمچنان پیر نیست مادر دهر\nکه بیاورد چون تو فرزندی\n\nریش فرهاد بهترک می‌بود\nگر نه شیرین نمک پراکندی\n\nکاشکی خاک بودمی در راه\nتا مگر سایه بر من افکندی\n\nچه کند بنده‌ای که از دل و جان\nنکند خدمت خداوندی\n\nسعدیا دور نیک نامی رفت\nنوبت عاشقیست یک چندی\n\n",
            "Source": "https://ganjoor.net/saadi/divan/ghazals/sh538/",
            "Title": "غزل ۵۳۸"
        },
        "9861": {
            "Audio": null,
            "Author": "سعدی",
            "Book": "غزلیات سعدی",
            "Poem": "نگارا وقت آن آمد که دل با مهر پیوندی\nکه ما را بیش از این طاقت نماندست آرزومندی\n\nغریب از خوی مطبوعت که روی از بندگان پوشی\nبدیع از طبع موزونت که در بر دوستان بندی\n\nتو خرسند و شکیبایی چنینت در خیال آید\nکه ما را همچنین باشد شکیبایی و خرسندی\n\nنگفتی بی‌وفا یارا که از ما نگسلی هرگز\nمگر در دل چنین بودت که خود با ما نپیوندی\n\nزهی آسایش و رحمت نظر را کش تو منظوری\nزهی بخشایش و دولت پدر را کش تو فرزندی\n\nشکار آن گه توان کشتن که محکم در کمند آید\nچو بیخ مهر بنشاندم درخت وصل برکندی\n\nنمودی چند بار از خود که حافظ عهد و پیمانم\nکنونت بازدانستم که ناقض عهد و سوگندی\n\nمرا زین پیش در خلوت فراغت بود و جمعیت\nتو در جمع آمدی ناگاه و مجموعان پراکندی\n\nگرت جان در قدم ریزم هنوزت عذر می‌خواهم\nکه از من خدمتی ناید چنان لایق که بپسندی\n\nترش بنشین و تیزی کن که ما را تلخ ننماید\nچه می‌گویی چنین شیرین که شوری در من افکندی\n\nشکایت گفتن سعدی مگر با دست نزدیکت\nکه او چون رعد می‌نالد تو همچنان برق می‌خندی\n\n",
            "Source": "https://ganjoor.net/saadi/divan/ghazals/sh539/",
            "Title": "غزل ۵۳۹"
        },
        "9862": {
            "Audio": null,
            "Author": "سعدی",
            "Book": "غزلیات سعدی",
            "Poem": "خلاف شرط محبت چه مصلحت دیدی\nکه برگذشتی و از دوستان نپرسیدی\n\nگرفتمت که نیامد ز روی خلق آزرم\nکه بی‌گنه بکشی از خدا نترسیدی\n\nبپوش روی نگارین و موی مشکین را\nکه حسن طلعت خورشید را بپوشیدی\n\nهزار بی‌دل مشتاق را به حسرت آن\nکه لب به لب برسد جان به لب رسانیدی\n\nمحل و قیمت خویش آن زمان بدانستم\nکه برگذشتی و ما را به هیچ نخریدی\n\nهزار بار بگفتیم و هیچ درنگرفت\nکه گرد عشق مگرد ای فقیر و گردیدی\n\nتو را ملامت رندان و عاشقان سعدی\nدگر حلال نباشد که خود بلغزیدی\n\nبه تیغ می‌زد و می‌رفت و باز می‌نگریست\nکه ترک عشق نگفتی سزای خود دیدی\n\n",
            "Source": "https://ganjoor.net/saadi/divan/ghazals/sh540/",
            "Title": "غزل ۵۴۰"
        },
        "9863": {
            "Audio": null,
            "Author": "سعدی",
            "Book": "غزلیات سعدی",
            "Poem": "مگر دگر سخن دشمنان نیوشیدی\nکه روی چون قمر از دوستان بپوشیدی\n\nمن از جفای زمان بلبلا نخفتم دوش\nتو را چه بود که تا صبح می‌خروشیدی\n\nقضا به ناله مظلوم و لابه محروم\nدگر نمی‌شود ای نفس بس که کوشیدی\n\nکنون حلاوت پیوند را بدانی قدر\nکه شربت غم هجران تلخ نوشیدی\n\nبه مقتضای زمان اقتصار کن سعدی\nکه آن چه غایت جهد تو بود کوشیدی\n\n",
            "Source": "https://ganjoor.net/saadi/divan/ghazals/sh541/",
            "Title": "غزل ۵۴۱"
        },
        "9864": {
            "Audio": null,
            "Author": "سعدی",
            "Book": "غزلیات سعدی",
            "Poem": "آخر نگاهی بازکن وقتی که بر ما بگذری\nیا کبر منعت می‌کند کز دوستان یاد آوری\n\nهرگز نبود اندر ختن بر صورتی چندین فتن\nهرگز نباشد در چمن سروی بدین خوش منظری\n\nصورتگر دیبای چین گو صورت رویش ببین\nیا صورتی برکش چنین یا توبه کن صورتگری\n\nز ابروی زنگارین کمان گر پرده برداری عیان\nتا قوس باشد در جهان دیگر نبیند مشتری\n\nبالای سرو بوستان رویی ندارد دلستان\nخورشید با رویی چنان مویی ندارد عنبری\n\nتا نقش می‌بندد فلک کس را نبودست این نمک\nماهی ندانم یا ملک فرزند آدم یا پری\n\nتا دل به مهرت داده‌ام در بحر فکر افتاده‌ام\nچون در نماز استاده‌ام گویی به محراب اندری\n\nدیگر نمی‌دانم طریق از دست رفتم چون غریق\nآنک دهانت چون عقیق از بس که خونم می‌خوری\n\nگر رفته باشم زین جهان بازآیدم رفته روان\nگر همچنین دامن کشان بالای خاکم بگذری\n\nاز نعلش آتش می‌جهد نعلم در آتش می‌نهد\nگر دیگری جان می‌دهد سعدی تو جان می‌پروری\n\nهر کس که دعوی می‌کند کو با تو انسی می‌کند\nدر عهد موسی می‌کند آواز گاو سامری\n\n",
            "Source": "https://ganjoor.net/saadi/divan/ghazals/sh542/",
            "Title": "غزل ۵۴۲"
        },
        "9865": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای برق اگر به گوشه آن بام بگذری\nآن جا که باد زهره ندارد خبر بری\n\nای مرغ اگر پری به سر کوی آن صنم\nپیغام دوستان برسانی بدان پری\n\nآن مشتری خصال گر از ما حکایتی\nپرسد جواب ده که به جانند مشتری\n\nگو تشنگان بادیه را جان به لب رسید\nتو خفته در کجاوه به خواب خوش اندری\n\nای ماه روی حاضر غایب که پیش دل\nیک روز نگذرد که تو صد بار نگذری\n\nدانی چه می‌رود به سر ما ز دست تو\nتا خود به پای خویش بیایی و بنگری\n\nبازآی کز صبوری و دوری بسوختیم\nای غایب از نظر که به معنی برابری\n\nیا دل به ما دهی چو دل ما به دست توست\nیا مهر خویشتن ز دل ما به دربری\n\nتا خود برون پرده حکایت کجا رسد\nچون از درون پرده چنین پرده می‌دری\n\nسعدی تو کیستی که دم دوستی زنی\nدعوی بندگی کن و اقرار چاکری\n\n",
            "Source": "https://ganjoor.net/saadi/divan/ghazals/sh543/",
            "Title": "غزل ۵۴۳"
        },
        "9866": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای که بر دوستان همی‌گذری\nتا به هر غمزه‌ای دلی ببری\n\nدردمندی تمام خواهی کشت\nیا به رحمت به کشته می‌نگری\n\nما خود از کوی عشقبازانیم\nنه تماشاکنان رهگذری\n\nهیچم اندر نظر نمی‌آید\nتا تو خورشیدروی در نظری\n\nگفته بودم که دل به کس ندهم\nحذر از عاشقی و بی‌خبری\n\nحلقه‌ای گرد خویشتن بکشم\nتا نیاید درون حلقه پری\n\nوین پری پیکران حلقه به گوش\nشاهدی می‌کنند و جلوه گری\n\nصبر بلبل شنیده‌ای هرگز\nچون بخندد شکوفه سحری\n\nپرده داری بر آستانه عشق\nمی‌کند عقل و گریه پرده دری\n\nچو خوری دانی ای پسر غم عشق\nتا غم هیچ در جهان نخوری\n\nرایگانست یک نفس با دوست\nگر به دنیا و آخرت بخری\n\nقلمست این به دست سعدی در\nیا هزار آستین در دری\n\nاین نبات از کدام شهر آرند\nتو قلم نیستی که نیشکری\n\n",
            "Source": "https://ganjoor.net/saadi/divan/ghazals/sh544/",
            "Title": "غزل ۵۴۴"
        },
        "9867": {
            "Audio": null,
            "Author": "سعدی",
            "Book": "غزلیات سعدی",
            "Poem": "بخت آیینه ندارم که در او می‌نگری\nخاک بازار نیرزم که بر او می‌گذری\n\nمن چنان عاشق رویت که ز خود بی‌خبرم\nتو چنان فتنه خویشی که ز ما بی‌خبری\n\nبه چه ماننده کنم در همه آفاق تو را\nکان چه در وهم من آید تو از آن خوبتری\n\nبرقع از پیش چنین روی نشاید برداشت\nکه به هر گوشه چشمی دل خلقی ببری\n\nدیده‌ای را که به دیدار تو دل می‌نرود\nهیچ علت نتوان گفت به جز بی بصری\n\nگفتم از دست غمت سر به جهان دربنهم\nنتوانم که به هر جا بروم در نظری\n\nبه فلک می‌رود آه سحر از سینه ما\nتو همی برنکنی دیده ز خواب سحری\n\nخفتگان را خبر از محنت بیداران نیست\nتا غمت پیش نیاید غم مردم نخوری\n\nهر چه در وصف تو گویند به نیکویی هست\nعیبت آنست که هر روز به طبعی دگری\n\nگر تو از پرده برون آیی و رخ بنمایی\nپرده بر کار همه پرده نشینان بدری\n\nعذر سعدی ننهد هر که تو را نشناسد\nحال دیوانه نداند که ندیدست پری\n\n",
            "Source": "https://ganjoor.net/saadi/divan/ghazals/sh545/",
            "Title": "غزل ۵۴۵"
        },
        "9868": {
            "Audio": null,
            "Author": "سعدی",
            "Book": "غزلیات سعدی",
            "Poem": "جور بر من می‌پسندد دلبری\nزور با من می‌کند زورآوری\n\nبار خصمی می‌کشم کز جور او\nمی‌نشاید رفت پیش داوری\n\nعقل بیچارست در زندان عشق\nچون مسلمانی به دست کافری\n\nبارها گفتم بگریم پیش خلق\nتا مگر بر من ببخشد خاطری\n\nبازگویم پادشاهی را چه غم\nگر به خیلش دربمیرد چاکری\n\nای که صبر از من طمع داری و هوش\nبار سنگین می‌نهی بر لاغری\n\nزان چه در پای عزیزان افکنند\nما سری داریم اگر داری سری\n\nچشم عادت کرده با دیدار دوست\nحیف باشد بعد از او بر دیگری\n\nدر سراپای تو حیران مانده‌ام\nدر نمی‌باید به حسنت زیوری\n\nاین سخن سعدی تواند گفت و بس\nهر گدایی را نباشد جوهری\n\n",
            "Source": "https://ganjoor.net/saadi/divan/ghazals/sh546/",
            "Title": "غزل ۵۴۶"
        },
        "9869": {
            "Audio": null,
            "Author": "سعدی",
            "Book": "غزلیات سعدی",
            "Poem": "خانه صاحب نظران می‌بری\nپرده پرهیزکنان می‌دری\n\nگر تو پری چهره نپوشی نقاب\nتوبه صوفی به زیان آوری\n\nاین چه وجودست نمی‌دانمت\nآدمیی یا ملکی یا پری\n\nگر همه سرمایه زیان می‌کند\nسود بود دیدن آن مشتری\n\nنسخه این روی به نقاش بر\nتا بکند توبه ز صورتگری\n\nبا تترت حاجت شمشیر نیست\nحمله همی‌آری و دل می‌بری\n\nگر تو در آیینه تأمل کنی\nصورت خود باز به ما ننگری\n\nخسرو اگر عهد تو دریافتی\nدل به تو دادی که تو شیرینتری\n\nگر دری از خلق ببندم به روی\nبر تو نبندم که به خاطر دری\n\nسعدی اگر کشته شود در فراق\nزنده شود چون به سرش بگذری\n\n",
            "Source": "https://ganjoor.net/saadi/divan/ghazals/sh547/",
            "Title": "غزل ۵۴۷"
        },
        "9870": {
            "Audio": null,
            "Author": "سعدی",
            "Book": "غزلیات سعدی",
            "Poem": "دانی چه گفت مرا آن بلبل سحری\nتو خود چه آدمیی کز عشق بی‌خبری\n\nاشتر به شعر عرب در حالتست و طرب\nگر ذوق نیست تو را کژطبع جانوری\n\nمن هرگز از تو نظر با خویشتن نکنم\nبیننده تن ندهد هرگز به بی بصری\n\nاز بس که در نظرم خوب آمدی صنما\nهر جا که می‌نگرم گویی که در نظری\n\nدیگر نگه نکنم بالای سرو چمن\nدیگر صفت نکنم رفتار کبک دری\n\nکبک این چنین نرود سرو این چنین نچمد\nطاووس را نرسد پیش تو جلوه گری\n\nهر گه که می‌گذری من در تو می‌نگرم\nکز حسن قامت خود با کس نمی‌نگری\n\nاز بس که فتنه شوم بر رفتنت نه عجب\nبر خویشتن تو ز ما صد بار فتنه‌تری\n\nباری به حکم کرم بر حال ما بنگر\nکافتد که بار دگر بر خاک ما گذری\n\nسعدی به جور و جفا مهر از تو برنکند\nمن خاک پای توام ور خون من بخوری\n\n",
            "Source": "https://ganjoor.net/saadi/divan/ghazals/sh548/",
            "Title": "غزل ۵۴۸"
        },
        "9871": {
            "Audio": null,
            "Author": "سعدی",
            "Book": "غزلیات سعدی",
            "Poem": "دانمت آستین چرا پیش جمال می‌بری\nرسم بود کز آدمی روی نهان کند پری\n\nمعتقدان و دوستان از چپ و راست منتظر\nکبر رها نمی‌کند کز پس و پیش بنگری\n\nآمدمت که بنگرم باز نظر به خود کنم\nسیر نمی‌شود نظر بس که لطیف منظری\n\nغایت کام و دولتست آن که به خدمتت رسید\nبنده میان بندگان بسته میان به چاکری\n\nروی به خاک می‌نهم گر تو هلاک می‌کنی\nدست به بند می‌دهم گر تو اسیر می‌بری\n\nهر چه کنی تو برحقی حاکم و دست مطلقی\nپیش که داوری برند از تو که خصم و داوری\n\nبنده اگر به سر رود در طلبت کجا رسد\nگر نرسد عنایتی در حق بنده آن سری\n\nگفتم اگر نبینمت مهر فرامشم شود\nمی‌روی و مقابلی غایب و در تصوری\n\nجان بدهند و در زمان زنده شوند عاشقان\nگر بکشی و بعد از آن بر سر کشته بگذری\n\nسعدی اگر هلاک شد عمر تو باد و دوستان\nملک یمین خویش را گر بکشی چه غم خوری\n\n",
            "Source": "https://ganjoor.net/saadi/divan/ghazals/sh549/",
            "Title": "غزل ۵۴۹"
        },
        "9872": {
            "Audio": null,
            "Author": "سعدی",
            "Book": "غزلیات سعدی",
            "Poem": "دیدم امروز بر زمین قمری\nهمچو سروی روان به رهگذری\n\nگوییا بر من از بهشت خدای\nباز کردند بامداد دری\n\nمن ندیدم به راستی همه عمر\nگر تو دیدی به سر بر قمری\n\nیا شنیدی که در وجود آمد\nآفتابی ز مادر و پدری\n\nگفتم از وی نظر بپوشانم\nتا نیفتم به دیده در خطری\n\nچاره صبرست و احتمال فراق\nچون کفایت نمی‌کند نظری\n\nمی‌خرامید و زیر لب می‌گفت\nعاقل از فتنه می‌کند حذری\n\nسعدیا پیش تیر غمزه ما\nبه ز تقوا ببایدت سپری\n\n",
            "Source": "https://ganjoor.net/saadi/divan/ghazals/sh550/",
            "Title": "غزل ۵۵۰"
        },
        "9873": {
            "Audio": null,
            "Author": "سعدی",
            "Book": "غزلیات سعدی",
            "Poem": "رفتی و همچنان به خیال من اندری\nگویی که در برابر چشمم مصوری\n\nفکرم به منتهای جمالت نمی‌رسد\nکز هر چه در خیال من آمد نکوتری\n\nمه بر زمین نرفت و پری دیده برنداشت\nتا ظن برم که روی تو ماست یا پری\n\nتو خود فرشته‌ای نه از این گل سرشته‌ای\nگر خلق از آب و خاک تو از مشک و عنبری\n\nما را شکایتی ز تو گر هست هم به توست\nکز تو به دیگران نتوان برد داوری\n\nبا دوست کنج فقر بهشتست و بوستان\nبی دوست خاک بر سر جاه و توانگری\n\nتا دوست در کنار نباشد به کام دل\nاز هیچ نعمتی نتوانی که برخوری\n\nگر چشم در سرت کنم از گریه باک نیست\nزیرا که تو عزیزتر از چشم در سری\n\nچندان که جهد بود دویدیم در طلب\nکوشش چه سود چون نکند بخت یاوری\n\nسعدی به وصل دوست چو دستت نمی‌رسد\nباری به یاد دوست زمانی به سر بری\n\n",
            "Source": "https://ganjoor.net/saadi/divan/ghazals/sh551/",
            "Title": "غزل ۵۵۱"
        },
        "9874": {
            "Audio": null,
            "Author": "سعدی",
            "Book": "غزلیات سعدی",
            "Poem": "روی گشاده ای صنم طاقت خلق می‌بری\nچون پس پرده می‌روی پرده صبر می‌دری\n\nحور بهشت خوانمت ماه تمام گویمت\nکآدمیی ندیده‌ام چون تو پری به دلبری\n\nآینه را تو داده‌ای پرتو روی خویشتن\nور نه چه زهره داشتی در نظرت برابری\n\nنسخه چشم و ابرویت پیش نگارگر برم\nگویمش این چنین بکن صورت قوس و مشتری\n\nچون تو درخت دل نشان تازه بهار و گلفشان\nحیف بود که سایه‌ای بر سر ما نگستری\n\nدیده به روی هر کسی برنکنم ز مهر تو\nدر ز عوام بسته به چون تو به خانه اندری\n\nمن نه مخیرم که چشم از تو به خویشتن کنم\nگر تو نظر به ما کنی ور نکنی مخیری\n\nپند حکیم بیش از این در من اثر نمی‌کند\nکیست که برکند یکی زمزمه قلندری\n\nعشق و دوام عافیت مختلفند سعدیا\nهر که سفر نمی‌کند دل ندهد به لشکری\n\n",
            "Source": "https://ganjoor.net/saadi/divan/ghazals/sh552/",
            "Title": "غزل ۵۵۲"
        },
        "9875": {
            "Audio": null,
            "Author": "سعدی",
            "Book": "غزلیات سعدی",
            "Poem": "سرو بستانی تو یا مه یا پری\nیا ملک یا دفتر صورتگری\n\nرفتنی داری و سحری می‌کنی\nکاندر آن عاجز بماند سامری\n\nهر که یک بارش گذشتی در نظر\nدر دلش صد بار دیگر بگذری\n\nمی‌روی و اندر پیت دل می‌رود\nباز می‌آیی و جان می‌پروری\n\nگر تو شاهد با میان آیی چو شمع\nمبلغی پروانه‌ها گرد آوری\n\nچند خواهی روی پنهان داشتن\nپرده می‌پوشی و بر ما می‌دری\n\nروزی آخر در میان مردم آی\nتا ببیند هر که می‌بیند پری\n\nآفتاب از منظر افتد در رواق\nچون تو را بیند بدین خوش منظری\n\nجان و خاطر با تو دارم روز و شب\nنقش بر دل نام بر انگشتری\n\nسعدی از گرمی بخواهد سوختن\nبس که تو شیرینی از حد می‌بری\n\n",
            "Source": "https://ganjoor.net/saadi/divan/ghazals/sh553/",
            "Title": "غزل ۵۵۳"
        },
        "9876": {
            "Audio": null,
            "Author": "سعدی",
            "Book": "غزلیات سعدی",
            "Poem": "کس درنیامدست بدین خوبی از دری\nدیگر نیاورد چو تو فرزند مادری\n\nخورشید اگر تو روی نپوشی فرورود\nگوید دو آفتاب نباشد به کشوری\n\nاول منم که در همه عالم نیامده‌ست\nزیباتر از تو در نظرم هیچ منظری\n\nهرگز نبرده‌ام به خرابات عشق راه\nامروزم آرزوی تو درداد ساغری\n\nیا خود به حسن روی تو کس نیست در جهان\nیا هست و نیستم ز تو پروای دیگری\n\nبر سرو قامتت گل و بادام روی و چشم\nنشنیده‌ام که سرو چنین آورد بری\n\nرویی که روز روشن اگر برکشد نقاب\nپرتو دهد چنان که شب تیره اختری\n\nهمراه من مباش که غیرت برند خلق\nدر دست مفلسی چو ببینند گوهری\n\nمن کم نمی‌کنم سر مویی ز مهر دوست\nور می‌زند به هر بن موییم نشتری\n\nروزی مگر به دیده سعدی قدم نهی\nتا در رهت به هر قدمت می‌نهد سری\n\n",
            "Source": "https://ganjoor.net/saadi/divan/ghazals/sh554/",
            "Title": "غزل ۵۵۴"
        },
        "9877": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر برود به هر قدم در ره دیدنت سری\nمن نه حریف رفتنم از در تو به هر دری\n\nتا نکند وفای تو در دل من تغیری\nچشم نمی‌کنم به خود تا چه رسد به دیگری\n\nخود نبود و گر بود تا به قیامت آزری\nبت نکند به نیکوی چون تو بدیع پیکری\n\nسرو روان ندیده‌ام جز تو به هیچ کشوری\nهم نشنیده‌ام که زاد از پدری و مادری\n\nگر به کنار آسمان چون تو برآید اختری\nروی بپوشد آفتاب از نظرش به معجری\n\nحاجت گوش و گردنت نیست به زر و زیوری\nیا به خضاب و سرمه‌ای یا به عبیر و عنبری\n\nتاب وغا نیاورد قوت هیچ صفدری\nگر تو بدین مشاهدت حمله بری به لشکری\n\nبسته‌ام از جهانیان بر دل تنگ من دری\nتا نکنم به هیچ کس گوشه چشم خاطری\n\nگر چه تو بهتری و من از همه خلق کمتری\nشاید اگر نظر کند محتشمی به چاکری\n\nباک مدار سعدیا گر به فدا رود سری\nهر که به معظمی رسد ترک دهد محقری\n\n",
            "Source": "https://ganjoor.net/saadi/divan/ghazals/sh555/",
            "Title": "غزل ۵۵۵"
        },
        "9878": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر کنم در سر وفات سری\nسهل باشد زیان مختصری\n\nای که قصد هلاک من داری\nصبر کن تا ببینمت نظری\n\nنه حرامست در رخ تو نظر\nکه حرامست چشم بر دگری\n\nدوست دارم که خاک پات شوم\nتا مگر بر سرم کنی گذری\n\nمتحیر نه در جمال توام\nعقل دارم به قدر خود قدری\n\nحیرتم در صفات بی چونست\nکاین کمال آفرید در بشری\n\nببری هوش و طاقت زن و مرد\nگر تردد کنی به بام و دری\n\nحق به دست رقیب ناهموار\nپیش خصم ایستاده چون سپری\n\nزان که آیینه‌ای بدین خوبی\nحیف باشد به دست بی بصری\n\nآه سعدی اثر کند در کوه\nنکند در تو سنگ دل اثری\n\nسنگ را سخت گفتمی همه عمر\nتا بدیدم ز سنگ سختتری\n\n",
            "Source": "https://ganjoor.net/saadi/divan/ghazals/sh556/",
            "Title": "غزل ۵۵۶"
        },
        "9879": {
            "Audio": null,
            "Author": "سعدی",
            "Book": "غزلیات سعدی",
            "Poem": "هرگز این صورت کند صورتگری\nیا چنین شاهد بود در کشوری\n\nسرورفتاری صنوبرقامتی\nماه رخساری ملایک منظری\n\nمی‌رود وز خویشتن بینی که هست\nدر نمی‌آید به چشمش دیگری\n\nصد هزارش دست خاطر در رکاب\nپادشاهی می‌رود با لشکری\n\nعارضش باغی دهانش غنچه‌ای\nبل بهشتی در میانش کوثری\n\nماه رویا مهربانی پیشه کن\nخوبرویی را بباید زیوری\n\nبی تو در هر گوشه پایی در گلست\nوز تو در هر خانه دستی بر سری\n\nچون همایم سایه‌ای بر سر فکن\nتا در اقبالت شوم نیک اختری\n\nدر خداوندی چه نقصان آیدش\nگر خداوندی بپرسد چاکری\n\nمصلحت بودی شکایت گفتنم\nگر به غیر از خصم بودی داوری\n\nسعدیا داروی تلخ از دست دوست\nبه که شیرینی ز دست دیگری\n\nخاکی از مردم بماند در جهان\nوز وجود عاشقان خاکستری\n\n",
            "Source": "https://ganjoor.net/saadi/divan/ghazals/sh557/",
            "Title": "غزل ۵۵۷"
        },
        "9880": {
            "Audio": null,
            "Author": "سعدی",
            "Book": "غزلیات سعدی",
            "Poem": "هر نوبتم که در نظر ای ماه بگذری\nبار دوم ز بار نخستین نکوتری\n\nانصاف می‌دهم که لطیفان و دلبران\nبسیار دیده‌ام نه بدین لطف و دلبری\n\nزنار بود هر چه همه عمر داشتم\nالا کمر که پیش تو بستم به چاکری\n\nاز شرم چون تو آدمیان در میان خلق\nانصاف می‌دهد که نهان می‌شود پری\n\nشمشیر اختیار تو را سر نهاده‌ام\nدانم که گر تنم بکشی جان بپروری\n\nجز صورتت در آینه کس را نمی‌رسد\nبا صورت بدیع تو کردن برابری\n\nای مدعی گر آن چه مرا شد تو را شود\nبر حال من ببخشی و حالت بیاوری\n\nصید اوفتاد و پای مسافر به گل بماند\nهیچ افتدت که بر سر افتاده بگذری\n\nصبری که بود مایه سعدی دگر نماند\nسختی مکن که کیسه بپرداخت مشتری\n\n",
            "Source": "https://ganjoor.net/saadi/divan/ghazals/sh558/",
            "Title": "غزل ۵۵۸"
        },
        "9881": {
            "Audio": null,
            "Author": "سعدی",
            "Book": "غزلیات سعدی",
            "Poem": "چون است حال بستان ای باد نوبهاری\nکز بلبلان برآمد فریاد بی‌قراری\n\nای گنج نوشدارو با خستگان نگه کن\nمرهم به دست و ما را مجروح می‌گذاری\n\nیا خلوتی برآور یا برقعی فروهل\nور نه به شکل شیرین شور از جهان برآری\n\nهر ساعت از لطیفی رویت عرق برآرد\nچون بر شکوفه آید باران نوبهاری\n\nعود است زیر دامن یا گل در آستینت\nیا مشک در گریبان بنمای تا چه داری\n\nگل نسبتی ندارد با روی دلفریبت\nتو در میان گل‌ها چون گل میان خاری\n\nوقتی کمند زلفت دیگر کمان ابرو\nاین می‌کشد به زورم وان می‌کشد به زاری\n\nور قید می‌گشایی وحشی نمی‌گریزد\nدربند خوبرویان خوشتر که رستگاری\n\nزاول وفا نمودی چندان که دل ربودی\nچون مهر سخت کردم سست آمدی به یاری\n\nترسم نماز صوفی با صحبت خیالت\nباطل بود که صورت بر قبله می‌نگاری\n\nهر درد را که بینی درمان و چاره‌ای هست\nدرمان درد سعدی با دوست سازگاری\n\n",
            "Source": "https://ganjoor.net/saadi/divan/ghazals/sh559/",
            "Title": "غزل ۵۵۹"
        },
        "9882": {
            "Audio": null,
            "Author": "سعدی",
            "Book": "غزلیات سعدی",
            "Poem": "خبر از عیش ندارد که ندارد یاری\nدل نخوانند که صیدش نکند دلداری\n\nجان به دیدار تو یک روز فدا خواهم کرد\nتا دگر برنکنم دیده به هر دیداری\n\nیعلم الله که من از دست غمت جان نبرم\nتو به از من بتر از من بکشی بسیاری\n\nغم عشق آمد و غم‌های دگر پاک ببرد\nسوزنی باید کز پای برآرد خاری\n\nمی حرامست ولیکن تو بدین نرگس مست\nنگذاری که ز پیشت برود هشیاری\n\nمی‌روی خرم و خندان و نگه می‌نکنی\nکه نگه می‌کند از هر طرفت غمخواری\n\nخبرت هست که خلقی ز غمت بی‌خبرند\nحال افتاده نداند که نیفتد باری\n\nسرو آزاد به بالای تو می‌ماند راست\nلیکنش با تو میسر نشود رفتاری\n\nمی‌نماید که سر عربده دارد چشمت\nمست خوابش نبرد تا نکند آزاری\n\nسعدیا دوست نبینی و به وصلش نرسی\nمگر آن وقت که خود را ننهی مقداری\n\n",
            "Source": "https://ganjoor.net/saadi/divan/ghazals/sh560/",
            "Title": "غزل ۵۶۰"
        },
        "9883": {
            "Audio": null,
            "Author": "سعدی",
            "Book": "غزلیات سعدی",
            "Poem": "خوش بود یاری و یاری بر کنار سبزه زاری\nمهربانان روی بر هم وز حسودان برکناری\n\nهر که را با دلستانی عیش می‌افتد زمانی\nگو غنیمت دان که دیگر دیر دیر افتد شکاری\n\nراحت جانست رفتن با دلارامی به صحرا\nعین درمانست گفتن درد دل با غمگساری\n\nهر که منظوری ندارد عمر ضایع می‌گذارد\nاختیار اینست دریاب ای که داری اختیاری\n\nعیش در عالم نبودی گر نبودی روی زیبا\nگر نه گل بودی نخواندی بلبلی بر شاخساری\n\nبار بی اندازه دارم بر دل از سودای جانان\nآخر ای بی رحم باری از دلی برگیر باری\n\nدانی از بهر چه معنی خاک پایت می‌نباشم\nتا تو را ننشیند از من بر دل نازک غباری\n\nور تو را با خاکساری سر به صحبت درنیاید\nبر سر راهت بیفتم تا کنی بر من گذاری\n\nزندگانی صرف کردن در طلب حیفی نباشد\nگر دری خواهد گشودن سهل باشد انتظاری\n\nدوستان معذور دارند از جوانمردی و رحمت\nگر بنالد دردمندی یا بگرید بی‌قراری\n\nرفتنش دل می‌رباید گفتنش جان می‌فزاید\nبا چنین حسن و لطافت چون کند پرهیزگاری\n\nعمر سعدی گر سر آید در حدیث عشق شاید\nکو نخواهد ماند بی شک وین بماند یادگاری\n\n",
            "Source": "https://ganjoor.net/saadi/divan/ghazals/sh561/",
            "Title": "غزل ۵۶۱"
        },
        "9884": {
            "Audio": null,
            "Author": "سعدی",
            "Book": "غزلیات سعدی",
            "Poem": "دو چشم مست تو برداشت رسم هشیاری\nو گر نه فتنه ندیدی به خواب بیداری\n\nزمانه با تو چه دعوی کند به بدمهری\nسپهر با تو چه پهلو زند به غداری\n\nمعلمت همه شوخی و دلبری آموخت\nبه دوستیت وصیت نکرد و دلداری\n\nچو گل لطیف ولیکن حریف او باشی\nچو زر عزیز ولیکن به دست اغیاری\n\nبه صید کردن دل‌ها چه شوخ و شیرینی\nبه خیره کشتن تن‌ها چه جلد و عیاری\n\nدلم ربودی و جان می‌دهم به طیبت نفس\nکه هست راحت درویش در سبکباری\n\nگر افتدت گذری بر وجود کشته عشق\nسخن بگوی که در جسم مرده جان آری\n\nگرت ارادت باشد به شورش دل خلق\nبشور زلف که در هر خمی دلی داری\n\nچو بت به کعبه نگونسار بر زمین افتد\nبه پیش قبله رویت بتان فرخاری\n\nدهان پرشکرت را مثل به نقطه زنند\nکه روی چون قمرت شمسه‌ایست پرگاری\n\nبه گرد نقطه سرخت عذار سبز چنان\nکه نیم دایره‌ای برکشند زنگاری\n\nهزار نامه پیاپی نویسمت که جواب\nاگر چه تلخ دهی در سخن شکرباری\n\nز خلق گوی لطافت تو برده‌ای امروز\nبه خوبرویی و سعدی به خوب گفتاری\n\n",
            "Source": "https://ganjoor.net/saadi/divan/ghazals/sh562/",
            "Title": "غزل ۵۶۲"
        },
        "9885": {
            "Audio": null,
            "Author": "سعدی",
            "Book": "غزلیات سعدی",
            "Poem": "عمری به بوی یاری کردیم انتظاری\nزان انتظار ما را نگشود هیچ کاری\n\nاز دولت وصالش حاصل نشد مرادی\nوز محنت فراقش بر دل بماند باری\n\nهر دم غم فراقش بر دل نهاد باری\nهر لحظه دست هجرش در دل شکست خاری\n\nای زلف تو کمندی ابروی تو کمانی\nوی قامت تو سروی وی روی تو بهاری\n\nدانم که فارغی تو از حال و درد سعدی\nکو را در انتظارت خون شد دو دیده باری\n\nدریاب عاشقان را کافزون کند صفا را\nبشنو تو این سخن را کاین یادگار داری\n\n",
            "Source": "https://ganjoor.net/saadi/divan/ghazals/sh563/",
            "Title": "غزل ۵۶۳"
        },
        "9886": {
            "Audio": null,
            "Author": "سعدی",
            "Book": "غزلیات سعدی",
            "Poem": "مرا دلیست گرفتار عشق دلداری\nسمن بری صنمی گلرخی جفاکاری\n\nستمگری شغبی فتنه‌ای دل آشوبی\nهنروری عجبی طرفه‌ای جگرخواری\n\nبنفشه زلفی نسرین بری سمن بویی\nکه ماه را بر حسنش نماند بازاری\n\nهمای فری طاووس حسن و طوطی نطق\nبه گاه جلوه گری چون تذرورفتاری\n\nدلم به غمزه جادو ربود دوری کرد\nکنون بماندم بی او چو نقش دیواری\n\nز وصل او چو کناری طمع نمی‌دارم\nکناره کردم و راضی شدم به دیداری\n\nز هر چه هست گزیرست و ناگزیر از دوست\nچه چاره سازد در دام دل گرفتاری\n\nدر اشتیاق جمالش چنان همی‌نالم\nچو بلبلی که بماند میان گلزاری\n\nحدیث سعدی در عشق او چو بیهده‌ست\nنزد دمی چو ندارد زبان گفتاری\n\n",
            "Source": "https://ganjoor.net/saadi/divan/ghazals/sh564/",
            "Title": "غزل ۵۶۴"
        },
        "9887": {
            "Audio": null,
            "Author": "سعدی",
            "Book": "غزلیات سعدی",
            "Poem": "من از تو روی نپیچم گرم بیازاری\nکه خوش بود ز عزیزان تحمل خواری\n\nبه هر سلاح که خون مرا بخواهی ریخت\nحلال کردمت الا به تیغ بیزاری\n\nتو در دل من از آن خوشتری و شیرینتر\nکه من ترش بنشینم ز تلخ گفتاری\n\nاگر دعات ارادت بود و گر دشنام\nبگوی از آن لب شیرین که شهد می‌باری\n\nاگر به صید روی وحشی از تو نگریزد\nکه در کمند تو راحت بود گرفتاری\n\nبه انتظار عیادت که دوست می‌آید\nخوشست بر دل رنجور عشق بیماری\n\nگرم تو زهر دهی چون عسل بیاشامم\nبه شرط آن که به دست رقیب نسپاری\n\nتو می‌روی و مرا چشم و دل به جانب توست\nولی چه سود که جانب نگه نمی‌داری\n\nگرت چو من غم عشقی زمانه پیش آرد\nدگر غم همه عالم به هیچ نشماری\n\nدرازنای شب از چشم دردمندان پرس\nکه هر چه پیش تو سهلست سهل پنداری\n\nحکایت من و مجنون به یک دگر ماند\nنیافتیم و بمردیم در طلبکاری\n\nبنال سعدی اگر چاره وصالت نیست\nکه نیست چاره بیچارگان به جز زاری\n\n",
            "Source": "https://ganjoor.net/saadi/divan/ghazals/sh565/",
            "Title": "غزل ۵۶۵"
        },
        "9888": {
            "Audio": null,
            "Author": "سعدی",
            "Book": "غزلیات سعدی",
            "Poem": "نه تو گفتی که به جای آرم و گفتم که نیاری\nعهد و پیمان و وفاداری و دلبندی و یاری\n\nزخم شمشیر اجل به که سر نیش فراقت\nکشتن اولیتر از آن کم به جراحت بگذاری\n\nتن آسوده چه داند که دل خسته چه باشد\nمن گرفتار کمندم تو چه دانی که سواری\n\nکس چنین روی ندارد تو مگر حور بهشتی\nوز کس این بوی نیاید مگر آهوی تتاری\n\nعرقت بر ورق روی نگارین به چه ماند\nهمچو بر خرمن گل قطره باران بهاری\n\nطوطیان دیدم و خوشتر ز حدیثت نشنیدم\nشکرست آن نه دهان و لب و دندان که تو داری\n\nای خردمند که گفتی نکنم چشم به خوبان\nبه چه کار آیدت آن دل که به جانان نسپاری\n\nآرزو می‌کندم با تو شبی بودن و روزی\nیا شبی روز کنی چون من و روزی به شب آری\n\nهم اگر عمر بود دامن کامی به کف آید\nکه گل از خار همی‌آید و صبح از شب تاری\n\nسعدی آن طبع ندارد که ز خوی تو برنجد\nخوش بود هر چه تو گویی و شکر هر چه تو باری\n\n",
            "Source": "https://ganjoor.net/saadi/divan/ghazals/sh566/",
            "Title": "غزل ۵۶۶"
        },
        "9889": {
            "Audio": null,
            "Author": "سعدی",
            "Book": "غزلیات سعدی",
            "Poem": "اگر به تحفه جانان هزار جان آری\nمحقرست نشاید که بر زبان آری\n\nحدیث جان بر جانان همین مثل باشد\nکه زر به کان بری و گل به بوستان آری\n\nهنوز در دلت ای آفتاب رخ نگذشت\nکه سایه‌ای به سر یار مهربان آری\n\nتو را چه غم که مرا در غمت نگیرد خواب\nتو پادشاه کجا یاد پاسبان آری\n\nز حسن روی تو بر دین خلق می‌ترسم\nکه بدعتی که نبودست در جهان آری\n\nکس از کناری در روی تو نگه نکند\nکه عاقبت نه به شوخیش در میان آری\n\nز چشم مست تو واجب کند که هشیاران\nحذر کنند ولی تاختن نهان آری\n\nجواب تلخ چه داری بگوی و باک مدار\nکه شهد محض بود چون تو بر دهان آری\n\nو گر به خنده درآیی چه جای مرهم ریش\nکه ممکنست که در جسم مرده جان آری\n\nیکی لطیفه ز من بشنو ای که در آفاق\nسفر کنی و لطایف ز بحر و کان آری\n\nگرت بدایع سعدی نباشد اندر بار\nبه پیش اهل و قرابت چه ارمغان آری\n\n",
            "Source": "https://ganjoor.net/saadi/divan/ghazals/sh567/",
            "Title": "غزل ۵۶۷"
        },
        "9890": {
            "Audio": null,
            "Author": "سعدی",
            "Book": "غزلیات سعدی",
            "Poem": "کس از این نمک ندارد که تو ای غلام داری\nدل ریش عاشقان را نمکی تمام داری\n\nنه من اوفتاده تنها به کمند آرزویت\nهمه کس سر تو دارد تو سر کدام داری\n\nملکا مها نگارا صنما بتا بهارا\nمتحیرم ندانم که تو خود چه نام داری\n\nنظری به لشکری کن که هزار خون بریزی\nبه خلاف تیغ هندی که تو در نیام داری\n\nصفت رخام دارد تن نرم نازنینت\nدل سخت نیز با او نه کم از رخام داری\n\nهمه دیده‌ها به سویت نگران حسن رویت\nمنت آن کمینه مرغم که اسیر دام داری\n\nچه مخالفت بدیدی که مخالطت بریدی\nمگر آن که ما گداییم و تو احتشام داری\n\nبجز این گنه ندانم که محب و مهربانم\nبه چه جرم دیگر از من سر انتقام داری\n\nگله از تو حاش لله نکنند و خود نباشد\nمگر از وفای عهدی که نه بردوام داری\n\nنظر از تو برنگیرم همه عمر تا بمیرم\nکه تو در دلم نشستی و سر مقام داری\n\nسخن لطیف سعدی نه سخن که قند مصری\nخجلست از این حلاوت که تو در کلام داری\n\n",
            "Source": "https://ganjoor.net/saadi/divan/ghazals/sh568/",
            "Title": "غزل ۵۶۸"
        },
        "9891": {
            "Audio": null,
            "Author": "سعدی",
            "Book": "غزلیات سعدی",
            "Poem": "حدیث یا شکرست آن که در دهان داری\nدوم به لطف نگویم که در جهان داری\n\nگناه عاشق بیچاره نیست در پی تو\nگناه توست که رخسار دلستان داری\n\nجمال عارض خورشید و حسن قامت سرو\nتو را رسد که چو دعوی کنی بیان داری\n\nندانم ای کمر این سلطنت چه لایق توست\nکه با چنین صنمی دست در میان داری\n\nبسیست تا دل گم کرده باز می‌جستم\nدر ابروان تو بشناختم که آن داری\n\nتو را که زلف و بناگوش و خد و قد اینست\nمرو به باغ که در خانه بوستان داری\n\nبدین صفت که تویی دل چه جای خدمت توست\nفراتر آی که ره در میان جان داری\n\nگر این روش که تو طاووس می‌کنی رفتار\nنه برج من که همه عالم آشیان داری\n\nقدم ز خانه چو بیرون نهی به عزت نه\nکه خون دیده سعدی بر آستان داری\n\n",
            "Source": "https://ganjoor.net/saadi/divan/ghazals/sh569/",
            "Title": "غزل ۵۶۹"
        },
        "9892": {
            "Audio": null,
            "Author": "سعدی",
            "Book": "غزلیات سعدی",
            "Poem": "هرگز نبود سرو به بالا که تو داری\nیا مه به صفای رخ زیبا که تو داری\n\nگر شمع نباشد شب دلسوختگان را\nروشن کند این غره غرا که تو داری\n\nحوران بهشتی که دل خلق ستادند\nهرگز نستانند دل ما که تو داری\n\nبسیار بود سرو روان و گل خندان\nلیکن نه بدین صورت و بالا که تو داری\n\nپیداست که سرپنجه ما را چه بود زور\nبا ساعد سیمین توانا که تو داری\n\nسحر سخنم در همه آفاق ببردند\nلیکن چه زند با ید بیضا که تو داری\n\nامثال تو از صحبت ما ننگ ندارند\nجای مگسست این همه حلوا که تو داری\n\nاین روی به صحرا کند آن میل به بستان\nمن روی ندارم مگر آن جا که تو داری\n\nسعدی تو نیارامی و کوته نکنی دست\nتا سر نرود در سر سودا که تو داری\n\nتا میل نباشد به وصال از طرف دوست\nسودی نکند حرص و تمنا که تو داری\n\n",
            "Source": "https://ganjoor.net/saadi/divan/ghazals/sh570/",
            "Title": "غزل ۵۷۰"
        },
        "9893": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو اگر به حسن دعوی بکنی گواه داری\nکه جمال سرو بستان و کمال ماه داری\n\nدر کس نمی‌گشایم که به خاطرم درآید\nتو به اندرون جان آی که جایگاه داری\n\nملکی مهی ندانم به چه کنیتت بخوانم\nبه کدام جنس گویم که تو اشتباه داری\n\nبر کس نمی‌توانم به شکایت از تو رفتن\nکه قبول و قوتت هست و جمال و جاه داری\n\nگل بوستان رویت چو شقایقست لیکن\nچه کنم به سرخ رویی که دلی سیاه داری\n\nچه خطای بنده دیدی که خلاف عهد کردی\nمگر آن که ما ضعیفیم و تو دستگاه داری\n\nنه کمال حسن باشد ترشی و روی شیرین\nهمه بد مکن که مردم همه نیکخواه داری\n\nتو جفا کنی و صولت دگران دعای دولت\nچه کنند از این لطافت که تو پادشاه داری\n\nبه یکی لطیفه گفتی ببرم هزار دل را\nنه چنان لطیف باشد که دلی نگاه داری\n\nبه خدای اگر چو سعدی برود دلت به راهی\nهمه شب چنو نخسبی و نظر به راه داری\n\n",
            "Source": "https://ganjoor.net/saadi/divan/ghazals/sh571/",
            "Title": "غزل ۵۷۱"
        },
        "9894": {
            "Audio": null,
            "Author": "سعدی",
            "Book": "غزلیات سعدی",
            "Poem": "این چه رفتارست کارامیدن از من می‌بری\nهوشم از دل می‌ربایی عقلم از تن می‌بری\n\nباغ و لالستان چه باشد آستینی برفشان\nباغبان را گو بیا گر گل به دامن می‌بری\n\nروز و شب می‌باشد آن ساعت که همچون آفتاب\nمی‌نمایی روی و دیگر باز روزن می‌بری\n\nمویت از پس تا کمرگه خوشه‌ای بر خرمنست\nزینهار آن خوشه پنهان کن که خرمن می‌بری\n\nدل به عیاری ببردی ناگهان از دست من\nدزد شب گردد تو فارغ روز روشن می‌بری\n\nگر تو برگردیدی از من بی‌گناه و بی سبب\nتا مگر من نیز برگردم غلط ظن می‌بری\n\nچون نیاید دود از آن خرمن که آتش می‌زنی\nیا ببندد خون از این موضع که سوزن می‌بری\n\nاین طریق دشمنی باشد نه راه دوستی\nکبروی دوستان در پیش دشمن می‌بری\n\nعیب مسکینی مکن افتان و خیزان در پیت\nکان نمی‌آید تو زنجیرش به گردن می‌بری\n\nسعدیا گفتار شیرین پیش آن کام و دهان\nدر به دریا می‌فرستی زر به معدن می‌بری\n\n",
            "Source": "https://ganjoor.net/saadi/divan/ghazals/sh572/",
            "Title": "غزل ۵۷۲"
        },
        "9895": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو در کمند نیفتاده‌ای و معذوری\nاز آن به قوت بازوی خویش مغروری\n\nگر آن که خرمن من سوخت با تو پردازد\nمیسرت نشود عاشقی و مستوری\n\nبهشت روی من آن لعبت پری رخسار\nکه در بهشت نباشد به لطف او حوری\n\nبه گریه گفتمش ای سروقد سیم اندام\nاگر چه سرو نباشد به رو گل سوری\n\nدرشتخویی و بدعهدی از تو نپسندند\nکه خوب منظری و دلفریب منظوری\n\nتو در میان خلایق به چشم اهل نظر\nچنان که در شب تاریک پاره نوری\n\nاگر به حسن تو باشد طبیب در آفاق\nکس از خدای نخواهد شفای رنجوری\n\nز کبر و ناز چنان می‌کنی به مردم چشم\nکه بی شراب گمان می‌برد که مخموری\n\nمن از تو دست نخواهم به بی‌وفایی داشت\nتو هر گناه که خواهی بکن که مغفوری\n\nز چند گونه سخن رفت و در میان آمد\nحدیث عاشقی و مفلسی و مهجوری\n\nبه خنده گفت که سعدی سخن دراز مکن\nمیان تهی و فراوان سخن چو طنبوری\n\nچو سایه هیچ کست آدمی که هیچش نیست\nمرا از این چه که چون آفتاب مشهوری\n\n",
            "Source": "https://ganjoor.net/saadi/divan/ghazals/sh573/",
            "Title": "غزل ۵۷۳"
        },
        "9896": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما بی تو به دل برنزدیم آب صبوری\nچون سنگ دلان دل بنهادیم به دوری\n\nبعد از تو که در چشم من آید که به چشمم\nگویی همه عالم ظلماتست و تو نوری\n\nخلقی به تو مشتاق و جهانی به تو روشن\nما از تو گریزان و تو از خلق نفوری\n\nجز خط دلاویز تو بر طرف بناگوش\nسبزه نشنیدم که دمد بر گل سوری\n\nدر باغ رو ای سرو خرامان که خلایق\nگویند مگر باغ بهشتست و تو حوری\n\nروی تو نه روییست کز او صبر توان کرد\nلیکن چه کنم گر نکنم صبر ضروری\n\nسعدی به جفا دست امید از تو ندارد\nهم جور تو بهتر که ز روی تو صبوری\n\n",
            "Source": "https://ganjoor.net/saadi/divan/ghazals/sh574/",
            "Title": "غزل ۵۷۴"
        },
        "9897": {
            "Audio": null,
            "Author": "سعدی",
            "Book": "غزلیات سعدی",
            "Poem": "هر سلطنت که خواهی می‌کن که دلپذیری\nدر دست خوبرویان دولت بود اسیری\n\nجان باختن به کویت در آرزوی رویت\nدانسته‌ام ولیکن خون خوار ناگزیری\n\nملک آن توست و فرمان مملوک را چه درمان\nگر بی‌گنه بسوزی ور بی خطا بگیری\n\nگر من سخن نگویم در وصف روی و مویت\nآیینه‌ات بگوید پنهان که بی‌نظیری\n\nآن کو ندیده باشد گل در میان بستان\nشاید که خیره ماند در ارغوان و خیری\n\nگفتم مگر ز رفتن غایب شوی ز چشمم\nآن نیستی که رفتی آنی که در ضمیری\n\nای باد صبح بستان پیغام وصل جانان\nمی‌رو که خوش نسیمی می‌دم که خوش عبیری\n\nاو را نمی‌توان دید از منتهای خوبی\nما خود نمی‌نماییم از غایت حقیری\n\nگر یار با جوانان خواهد نشست و رندان\nما نیز توبه کردیم از زاهدی و پیری\n\nسعدی نظر بپوشان یا خرقه در میان نه\nرندی روا نباشد در جامه فقیری\n\n",
            "Source": "https://ganjoor.net/saadi/divan/ghazals/sh575/",
            "Title": "غزل ۵۷۵"
        },
        "9898": {
            "Audio": null,
            "Author": "سعدی",
            "Book": "غزلیات سعدی",
            "Poem": "اگر گلاله مشکین ز رخ براندازی\nکنند در قدمت عاشقان سراندازی\n\nاگر به رقص درآیی تو سرو سیم اندام\nنظاره کن که چه مستی کنند و جانبازی\n\nتو با چنین قد و بالا و صورت زیبا\nبه سرو و لاله و شمشاد و گل نپردازی\n\nکدام باغ چو رخسار تو گلی دارد\nکدام سرو کند با قدت سرافرازی\n\nبه حسن خال و بناگوش اگر نگاه کنی\nنظر تو با قد و بالای خود نیندازی\n\nغلام باد صبایم غلام باد صبا\nکه با کلاله جعدت همی‌کند بازی\n\nبگوی مطرب یاران بیار زمزمه‌ای\nبنال بلبل مستان که بس خوش آوازی\n\nکه گفته‌ست که صد دل به غمزه‌ای ببری\nهزار صید به یک تاختن بیندازی\n\nز لطف لفظ شکربار گفته سعدی\nشدم غلام همه شاعران شیرازی\n\n",
            "Source": "https://ganjoor.net/saadi/divan/ghazals/sh576/",
            "Title": "غزل ۵۷۶"
        },
        "9899": {
            "Audio": null,
            "Author": "سعدی",
            "Book": "غزلیات سعدی",
            "Poem": "امیدوارم اگر صد رهم بیندازی\nکه بار دیگرم از روی لطف بنوازی\n\nچو روزگار نسازد ستیزه نتوان برد\nضرورتست که با روزگار درسازی\n\nجفای عشق تو بر عقل من همان مثلست\nکه سرگزیت به کافر همی‌دهد غازی\n\nدریغ بازوی تقوا که دست رنگینت\nبه عقل من به سرانگشت می‌کند بازی\n\nبسی مطالعه کردیم نقش عالم را\nز هر که در نظر آید به حسن ممتازی\n\nهزار چون من اگر محنت و بلا بیند\nتو را از آن چه که در نعمتی و در نازی\n\nحدیث عشق تو پیدا نکردمی بر خلق\nگر آب دیده نکردی به گریه غمازی\n\nزهی سوار که صد دل به غمزه‌ای ببری\nهزار صید به یک تاختن بیندازی\n\nتو را چو سعدی اگر بنده‌ای بود چه شود\nکه در رکاب تو باشد غلام شیرازی\n\nگرش به قهر برانی به لطف بازآید\nکه زر همان بود ار چند بار بگدازی\n\nچو آب می‌رود این پارسی به قوت طبع\nنه مرکبیست که از وی سبق برد تازی\n\n",
            "Source": "https://ganjoor.net/saadi/divan/ghazals/sh577/",
            "Title": "غزل ۵۷۷"
        },
        "9900": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو خود به صحبت امثال ما نپردازی\nنظر به حال پریشان ما نیندازی\n\nوصال ما و شما دیر متفق گردد\nکه من اسیر نیازم تو صاحب نازی\n\nکجا به صید ملخ همتت فروآید\nبدین صفت که تو باز بلندپروازی\n\nبه راستی که نه همبازی تو بودم من\nتو شوخ دیده مگس بین که می‌کند بازی\n\nز دست ترک ختایی کسی جفا چندان\nنمی‌برد که من از دست ترک شیرازی\n\nو گر هلاک منت درخورست باکی نیست\nقتیل عشق شهیدست و قاتلش غازی\n\nکدام سنگ دلست آن که عیب ما گوید\nگر آفتاب ببینی چو موم بگدازی\n\nمیسرت نشود سر عشق پوشیدن\nکه عاقبت بکند رنگ روی غمازی\n\nچه جرم رفت که با ما سخن نمی‌گویی\nچه دشمنیست که با دوستان نمی‌سازی\n\nمن از فراق تو بیچاره سیل می‌رانم\nمثال ابر بهار و تو خیل می‌تازی\n\nهنوز با همه بدعهدیت دعاگویم\nکه گر به قهر برانی به لطف بنوازی\n\nتو همچو صاحب دیوان مکن که سعدی را\nبه یک ره از نظر خویشتن بیندازی\n\n",
            "Source": "https://ganjoor.net/saadi/divan/ghazals/sh578/",
            "Title": "غزل ۵۷۸"
        },
        "9901": {
            "Audio": null,
            "Author": "سعدی",
            "Book": "غزلیات سعدی",
            "Poem": "تا کی ای آتش سودا به سرم برخیزی\nتا کی ای ناله زار از جگرم برخیزی\n\nتا کی ای چشمه سیماب که در چشم منی\nاز غم دوست به روی چو زرم برخیزی\n\nیک زمان دیده من ره به سوی خواب برد\nای خیال ار شبی از رهگذرم برخیزی\n\nای دل از بهر چه خونابه شدی در بر من\nزود باشد که تو نیز از نظرم برخیزی\n\nبه چه دانش زنی ای مرغ سحر نوبت روز\nکه نه هر صبح به آه سحرم برخیزی\n\nای غم از همنفسی تو ملالم بگرفت\nهیچت افتد که خدا را ز سرم برخیزی\n\n",
            "Source": "https://ganjoor.net/saadi/divan/ghazals/sh579/",
            "Title": "غزل ۵۷۹"
        },
        "9902": {
            "Audio": null,
            "Author": "سعدی",
            "Book": "غزلیات سعدی",
            "Poem": "گر درون سوخته‌ای با تو برآرد نفسی\nچه تفاوت کند اندر شکرستان مگسی\n\nای که انصاف دل سوختگان می‌ندهی\nخود چنین روی نبایست نمودن به کسی\n\nروزی اندر قدمت افتم و گر سر برود\nبه ز من در سر این واقعه رفتند بسی\n\nدامن دوست به دنیا نتوان داد از دست\nحیف باشد که دهی دامن گوهر به خسی\n\nتا به امروز مرا در سخن این سوز نبود\nکه گرفتار نبودم به کمند هوسی\n\nچون سراییدن بلبل که خوش آید بر شاخ\nلیکن آن سوز ندارد که بود در قفسی\n\nسعدیا گر ز دل آتش به قلم درنزدی\nپس چرا دود به سر می‌رودش هر نفسی\n\n",
            "Source": "https://ganjoor.net/saadi/divan/ghazals/sh580/",
            "Title": "غزل ۵۸۰"
        },
        "9903": {
            "Audio": null,
            "Author": "سعدی",
            "Book": "غزلیات سعدی",
            "Poem": "همی‌زنم نفس سرد بر امید کسی\nکه یاد ناورد از من به سال‌ها نفسی\n\nبه چشم رحم به رویم نظر همی‌نکند\nبه دست جور و جفا گوشمال داده بسی\n\nدلم ببرد و به جان زینهار می‌ندهد\nکسی به شهر شما این کند به جای کسی\n\nبه هر چه درنگرم نقش روی او بینم\nکه دیده در همه عالم بدین صفت هوسی\n\nبه دست عشق چه شیر سیه چه مورچه‌ای\nبه دام هجر چه باز سفید چه مگسی\n\nعجب مدار ز من روی زرد و ناله زار\nکه کوه کاه شود گر برد جفای خسی\n\nبر آستان وصالت نهاده سر سعدی\nبر آستین خیالت نبوده دسترسی\n\n",
            "Source": "https://ganjoor.net/saadi/divan/ghazals/sh581/",
            "Title": "غزل ۵۸۱"
        },
        "9904": {
            "Audio": null,
            "Author": "سعدی",
            "Book": "غزلیات سعدی",
            "Poem": "یار گرفته‌ام بسی چون تو ندیده‌ام کسی\nشمع چنین نیامدست از در هیچ مجلسی\n\nعادت بخت من نبود آن که تو یادم آوری\nنقد چنین کم اوفتد خاصه به دست مفلسی\n\nصحبت از این شریفتر صورت از این لطیفتر\nدامن از این نظیفتر وصف تو چون کند کسی\n\nخادمه سرای را گو در حجره بند کن\nتا به سر حضور ما ره نبرد موسوسی\n\nروز وصال دوستان دل نرود به بوستان\nیا به گلی نگه کند یا به جمال نرگسی\n\nگر بکشی کجا روم تن به قضا نهاده‌ام\nسنگ جفای دوستان درد نمی‌کند بسی\n\nقصه به هر که می‌برم فایده‌ای نمی‌دهد\nمشکل درد عشق را حل نکند مهندسی\n\nاین همه خار می‌خورد سعدی و بار می‌برد\nجای دگر نمی‌رود هر که گرفت مونسی\n\n",
            "Source": "https://ganjoor.net/saadi/divan/ghazals/sh582/",
            "Title": "غزل ۵۸۲"
        },
        "9905": {
            "Audio": null,
            "Author": "سعدی",
            "Book": "غزلیات سعدی",
            "Poem": "ما سپر انداختیم گر تو کمان می‌کشی\nگو دل ما خوش مباش گر تو بدین دلخوشی\n\nگر بکشی بنده‌ایم ور بنوازی رواست\nما به تو مستأنسیم تو به چه مستوحشی\n\nگفتی اگر درد عشق پای نداری گریز\nچون بتوانم گریخت تا تو کمندم کشی\n\nدیده فرودوختیم تا نه به دوزخ برد\nباز نگه می‌کنم سخت بهشتی وشی\n\nغایت خوبی که هست قبضه و شمشیر و دست\nخلق حسد می‌برند چون تو مرا می‌کشی\n\nموجب فریاد ما خصم نداند که چیست\nچاره مجروح عشق نیست به جز خامشی\n\nچند توان ای سلیم آب بر آتش زدن\nکآب دیانت برد رنگ رخ آتشی\n\nآدمی هوشمند عیش ندارد ز فکر\nساقی مجلس بیار آن قدح بی هشی\n\nمست می عشق را عیب مکن سعدیا\nمست بیفتی تو نیز گر هم از این می‌چشی\n\n",
            "Source": "https://ganjoor.net/saadi/divan/ghazals/sh583/",
            "Title": "غزل ۵۸۳"
        },
        "9906": {
            "Audio": null,
            "Author": "سعدی",
            "Book": "غزلیات سعدی",
            "Poem": "هرگز آن دل بنمیرد که تو جانش باشی\nنیکبخت آن که تو در هر دو جهانش باشی\n\nغم و اندیشه در آن دایره هرگز نرود\nبه حقیقت که تو چون نقطه میانش باشی\n\nهرگزش باد صبا برگ پریشان نکند\nبوستانی که چو تو سرو روانش باشی\n\nهمه عالم نگران تا نظر بخت بلند\nبر که افتد که تو یک دم نگرانش باشی\n\nتشنگانت به لب ای چشمه حیوان مردند\nتشنه‌تر آن که تو نزدیک دهانش باشی\n\nگر توان بود که دور فلک از سر گیرند\nتو دگر نادره دور زمانش باشی\n\nوصفت آن نیست که در وهم سخندان گنجد\nور کسی گفت مگر هم تو زبانش باشی\n\nچون تحمل نکند بار فراق تو کسی\nبا همه درد دل آسایش جانش باشی\n\nای که بی دوست به سر می‌نتوانی که بری\nشاید ار محتمل بار گرانش باشی\n\nسعدی آن روز که غوغای قیامت باشد\nچشم دارد که تو منظور نهانش باشی\n\n",
            "Source": "https://ganjoor.net/saadi/divan/ghazals/sh584/",
            "Title": "غزل ۵۸۴"
        },
        "9907": {
            "Audio": null,
            "Author": "سعدی",
            "Book": "غزلیات سعدی",
            "Poem": "اگر تو پرده بر این زلف و رخ نمی‌پوشی\nبه هتک پرده صاحب دلان همی‌کوشی\n\nچنین قیامت و قامت ندیده‌ام همه عمر\nتو سرو یا بدنی شمس یا بناگوشی\n\nغلام حلقه سیمین گوشوار توام\nکه پادشاه غلامان حلقه در گوشی\n\nبه کنج خلوت پاکان و پارسایان آی\nنظاره کن که چه مستی کنند و مدهوشی\n\nبه روزگار عزیزان که یاد می‌کنمت\nعلی الدوام نه یادی پس از فراموشی\n\nچنان موافق طبع منی و در دل من\nنشسته‌ای که گمان می‌برم در آغوشی\n\nچه نیکبخت کسانی که با تو هم سخنند\nمرا نه زهره گفت و نه صبر خاموشی\n\nرقیب نامتناسب چه اهل صحبت توست\nکه طبع او همه نیش و تو سر به سر نوشی\n\nبه تربیت به چمن گفتم ای نسیم صبا\nبگوی تا ندهد گل به خار چاووشی\n\nتو سوز سینه مستان ندیدی ای هشیار\nچو آتشیت نباشد چگونه برجوشی\n\nتو را که دل نبود عاشقی چه دانی چیست\nتو را که سمع نباشد سماع ننیوشی\n\nوفای یار به دنیا و دین مده سعدی\nدریغ باشد یوسف به هر چه بفروشی\n\n",
            "Source": "https://ganjoor.net/saadi/divan/ghazals/sh585/",
            "Title": "غزل ۵۸۵"
        },
        "9908": {
            "Audio": null,
            "Author": "سعدی",
            "Book": "غزلیات سعدی",
            "Poem": "به پایان آمد این دفتر حکایت همچنان باقی\nبه صد دفتر نشاید گفت حسب الحال مشتاقی\n\nکتاب بالغ منی حبیبا معرضا عنی\nان افعل ما تری انی علی عهدی و میثاقی\n\nنگویم نسبتی دارم به نزدیکان درگاهت\nکه خود را بر تو می‌بندم به سالوسی و زراقی\n\nاخلایی و احبابی ذروا من حبه مابی\nمریض العشق لا یبری و لا یشکو الی الراقی\n\nنشان عاشق آن باشد که شب با روز پیوندد\nتو را گر خواب می‌گیرد نه صاحب درد عشاقی\n\nقم املا و اسقنی کأسا و دع ما فیه مسموما\nاما انت الذی تسقی فعین السم تریاقی\n\nقدح چون دور ما باشد به هشیاران مجلس ده\nمرا بگذار تا حیران بماند چشم در ساقی\n\nسعی فی هتکی الشانی و لما یدر ماشانی\nانا المجنون لا اعبا باحراق و اغراق\n\nمگر شمس فلک باشد بدین فرخنده دیداری\nمگر نفس ملک باشد بدین پاکیزه اخلاقی\n\nلقیت الاسد فی الغابات لا تقوی علی صیدی\nو هذا الظبی فی شیراز یسبینی باحداق\n\nنه حسنت آخری دارد نه سعدی را سخن پایان\nبمیرد تشنه مستسقی و دریا همچنان باقی\n\n",
            "Source": "https://ganjoor.net/saadi/divan/ghazals/sh586/",
            "Title": "غزل ۵۸۶"
        },
        "9909": {
            "Audio": null,
            "Author": "سعدی",
            "Book": "غزلیات سعدی",
            "Poem": "به قلم راست نیاید صفت مشتاقی\nسادتی احترق القلب من الاشواق\n\nنشود دفتر درد دل مجروح تمام\nلو اضافوا صحف الدهر الی اوراقی\n\nآرزوی دل خلقی تو به شیرین سخنی\nاثر رحمت حقی تو به نیک اخلاقی\n\nبی عزیزان چه تمتع بود از عمر عزیز\nکیف یحلو زمن البین لدی العشاق\n\nمن همان عاشقم ار زان که تو آن دوست نه‌ای\nانا اهواک و ان ملت عن المیثاق\n\nحیث لا تخلف منظور حبیبی ارنی\nچه کنم قصه این غصه کنم در باقی\n\nبه دو چشم تو که گر بی تو برندم به بهشت\nنکنم میل به حوران و نظر با ساقی\n\nسعدی از دست غمت چاک زده دامن عمر\nبیشتر زین نکند صابری و مشتاقی\n\n",
            "Source": "https://ganjoor.net/saadi/divan/ghazals/sh587/",
            "Title": "غزل ۵۸۷"
        },
        "9910": {
            "Audio": null,
            "Author": "سعدی",
            "Book": "غزلیات سعدی",
            "Poem": "عمرم به آخر آمد عشقم هنوز باقی\nوز می چنان نه مستم کز عشق روی ساقی\n\nیا غایه الامانی قلبی لدیک فانی\nشخصی کما ترانی من غایه اشتیاقی\n\nای دردمند مفتون بر خد و خال موزون\nقدر وصالش اکنون دانی که در فراقی\n\nیا سعد کیف صرنا فی بلده هجرنا\nمن بعد ما سهرنا و الاید فی العناقی\n\nبعد از عراق جایی خوش نایدم هوایی\nمطرب بزن نوایی زان پرده عراقی\n\nخان الزمان عهدی حتی بقیت وحدی\nردوا علی ودی بالله یا رفاقی\n\nدر سرو و مه چه گویی ای مجمع نکویی\nتو ماه مشک بویی تو سرو سیم ساقی\n\nان مت فی هواها دعنی امت فداها\nیا عاذلی نباها ذرنی و ما الاقی\n\nچند از حدیث آنان خیزید ای جوانان\nتا در هوای جانان بازیم عمر باقی\n\nقام الغیاث لما زم الجمال زما\nو اللیل مدلهما و الدمع فی الماقی\n\nتا در میان نیاری بیگانه‌ای نه یاری\nدرباز هر چه داری گر مرد اتفاقی\n\n",
            "Source": "https://ganjoor.net/saadi/divan/ghazals/sh588/",
            "Title": "غزل ۵۸۸"
        },
        "9911": {
            "Audio": null,
            "Author": "سعدی",
            "Book": "غزلیات سعدی",
            "Poem": "دل دیوانگیم هست و سر ناباکی\nکه نه کاریست شکیبایی و اندهناکی\n\nسر به خمخانه تشنیع فرو خواهم برد\nخرقه گو در بر من دست بشوی از پاکی\n\nدست در دل کن و هر پرده پندار که هست\nبدر ای سینه که از دست ملامت چاکی\n\nتا به نخجیر دل سوختگان کردی میل\nهر زمان بسته دلی سوخته بر فتراکی\n\nانت ریان و کم حولک قلب صاد\nانت فرحان و کم نحوک طرف باکی\n\nیا رب آن آب حیاتست بدان شیرینی\nیا رب آن سرو روانست بدان چالاکی\n\nجامه‌ای پهنتر از کارگه امکانی\nلقمه‌ای بیشتر از حوصله ادراکی\n\nدر شکنج سر زلف تو دریغا دل من\nکه گرفتار دو مارست بدین ضحاکی\n\nآه من باد به گوش تو رساند هرگز\nکه نه ما بر سر خاکیم و تو بر افلاکی\n\nالغیاث از تو که هم دردی و هم درمانی\nزینهار از تو که هم زهری و هم تریاکی\n\nسعدیا آتش سودای تو را آبی بس\nباد بی فایده مفروش که مشتی خاکی\n\n",
            "Source": "https://ganjoor.net/saadi/divan/ghazals/sh589/",
            "Title": "غزل ۵۸۹"
        },
        "9912": {
            "Audio": null,
            "Author": "سعدی",
            "Book": "غزلیات سعدی",
            "Poem": "عشق جانان در جهان هرگز نبودی کاشکی\nیا چو بود اندر دلم کمتر فزودی کاشکی\n\nآزمودم درد و داغ عشق باری صد هزار\nهمچو من معشوقه یک ره آزمودی کاشکی\n\nنغنویدم زان خیالش را نمی‌بینم به خواب\nدیده گریان من یک شب غنودی کاشکی\n\nاز چه ننماید به من دیدار خویش آن دلفروز\nراضیم راضی چنان روی ار نمودی کاشکی\n\nهر زمان گویم ز داغ عشق و تیمار فراق\nدل ربود از من نگارم جان ربودی کاشکی\n\nناله‌های زار من شاید که گر کس نشنود\nلابه‌های زار من یک شب شنودی کاشکی\n\nسعدی از جان می‌خورد سوگند و می‌گوید به دل\nوعده‌هایش را وفا باری نمودی کاشکی\n\n",
            "Source": "https://ganjoor.net/saadi/divan/ghazals/sh590/",
            "Title": "غزل ۵۹۰"
        },
        "9913": {
            "Audio": null,
            "Author": "سعدی",
            "Book": "غزلیات سعدی",
            "Poem": "سخت زیبا می‌روی یک بارگی\nدر تو حیران می‌شود نظارگی\n\nاین چنین رخ با پری باید نمود\nتا بیاموزد پری رخسارگی\n\nهر که را پیش تو پای از جای رفت\nزیر بارش برنخیزد بارگی\n\nچشم‌های نیم خوابت سال و ماه\nهمچو من مستند بی میخوارگی\n\nخستگانت را شکیبایی نماند\nیا دوا کن یا بکش یک بارگی\n\nدوست تا خواهی به جای ما نکوست\nدر حسودان اوفتاد آوارگی\n\nسعدیا تسلیم فرمان شو که نیست\nچاره عاشق به جز بیچارگی\n\n",
            "Source": "https://ganjoor.net/saadi/divan/ghazals/sh591/",
            "Title": "غزل ۵۹۱"
        },
        "9914": {
            "Audio": null,
            "Author": "سعدی",
            "Book": "غزلیات سعدی",
            "Poem": "روی بپوش ای قمر خانگی\nتا نکشد عقل به دیوانگی\n\nبلعجبی‌های خیالت ببست\nچشم خردمندی و فرزانگی\n\nبا تو بباشم به کدام آبروی\nیا بگریزم به چه مردانگی\n\nبا تو برآمیختنم آرزوست\nوز همه کس وحشت و بیگانگی\n\nپرده برانداز شبی شمع وار\nتا همه سوزیم به پروانگی\n\nیا ببرد خانه سعدی خیال\nیا ببرد دوست به همخانگی\n\n",
            "Source": "https://ganjoor.net/saadi/divan/ghazals/sh592/",
            "Title": "غزل ۵۹۲"
        },
        "9915": {
            "Audio": null,
            "Author": "سعدی",
            "Book": "غزلیات سعدی",
            "Poem": "بسم از هوا گرفتن که پری نماند و بالی\nبه کجا روم ز دستت که نمی‌دهی مجالی\n\nنه ره گریز دارم نه طریق آشنایی\nچه غم اوفتاده‌ای را که تواند احتیالی\n\nهمه عمر در فراقت بگذشت و سهل باشد\nاگر احتمال دارد به قیامت اتصالی\n\nچه خوشست در فراقی همه عمر صبر کردن\nبه امید آن که روزی به کف اوفتد وصالی\n\nبه تو حاصلی ندارد غم روزگار گفتن\nکه شبی نخفته باشی به درازنای سالی\n\nغم حال دردمندان نه عجب گرت نباشد\nکه چنین نرفته باشد همه عمر بر تو حالی\n\nسخنی بگوی با من که چنان اسیر عشقم\nکه به خویشتن ندارم ز وجودت اشتغالی\n\nچه نشینی ای قیامت بنمای سرو قامت\nبه خلاف سرو بستان که ندارد اعتدالی\n\nکه نه امشب آن سماعست که دف خلاص یابد\nبه طپانچه‌ای و بربط برهد به گوشمالی\n\nدگر آفتاب رویت منمای آسمان را\nکه قمر ز شرمساری بشکست چون هلالی\n\nخط مشک بوی و خالت به مناسبت تو گویی\nقلم غبار می‌رفت و فروچکید خالی\n\nتو هم این مگوی سعدی که نظر گناه باشد\nگنه‌ست برگرفتن نظر از چنین جمالی\n\n",
            "Source": "https://ganjoor.net/saadi/divan/ghazals/sh593/",
            "Title": "غزل ۵۹۳"
        },
        "9916": {
            "Audio": null,
            "Author": "سعدی",
            "Book": "غزلیات سعدی",
            "Poem": "ترحم ذلتی یا ذا المعالی\nو واصلنی اذا شوشت حالی\n\nالا یا ناعس الطرفین سکری\nسل السهران عن طول اللیالی\n\nندارم چون تو در عالم دگر دوست\nاگر چه دوستی دشمن فعالی\n\nکمال الحسن فی الدنیا مصون\nکمثل البدر فی حد الکمال\n\nمرکب در وجودم همچو جانی\nمصور در دماغم چون خیالی\n\nفما ذالنوم قیل النوم راحه\nو مالی النوم فی طول اللیالی\n\nدمی دلداری و صاحب دلی کن\nکه برخور بادی از صاحب جمالی\n\nالم تنظر الی عینی و دمعی\nتری فی البحر اصداف اللالی\n\nبه گوشت گر رسانم ناله زار\nز درد ناله زارم بنالی\n\nلقد کلفت مالم اقو حملا\nو مالی حیله غیر احتمالی\n\nکه کوته باد چون دست من از دوست\nزبان دشمنان از بدسگالی\n\nالا یا سالیا عنی توقف\nفما قلب المعنی عنک سال\n\nبه چشمانت که گر چه دوری از چشم\nدل از یاد تو یک دم نیست خالی\n\nمنعت الناس یستسقون غیثا\nان استرسلت دمعا کاللالی\n\nجهانی تشنگان را دیده در توست\nچنین پاکیزه پندارم زلالی\n\nولی فیک الاراده فوق وصف\nولکن لم تردنی ما احتیالی\n\nچه دستان با تو درگیرد چو روباه\nکه از مردم گریزان چون غزالی\n\nجرت عینای من ذکراک سیلا\nسل الجیران عنی ما جری لی\n\nنمایندت به هم خلقی به انگشت\nچو بینند آن دو ابروی هلالی\n\nحفاظی لم یزل مادمت حیا\nو لو انتم ضجرتم من وصالی\n\nدلت سختست و پیمان اندکی سست\nدگر در هر چه گویم بر کمالی\n\nاذا کان افتضاحی فیک حلوا\nفقل لی مالعذالی و مالی\n\nمرا با روزگار خویش بگذار\nنگیرد سرزنش در لاابالی\n\nترانی ناظما فی الوجد بیتا\nو طرفی ناثر عقد اللالی\n\nنگویم قامتت زیباست یا چشم\nهمه لطفی و سرتاسر جمالی\n\nو ان کنتم سئمتم طول مکثی\nحوالیکم فقد حان ارتحالی\n\nچو سعدی خاک شد سودی ندارد\nاگر خاک وی اندر دیده مالی\n\n",
            "Source": "https://ganjoor.net/saadi/divan/ghazals/sh594/",
            "Title": "غزل ۵۹۴"
        },
        "9917": {
            "Audio": null,
            "Author": "سعدی",
            "Book": "غزلیات سعدی",
            "Poem": "هرگز حسد نبردم بر منصبی و مالی\nالا بر آن که دارد با دلبری وصالی\n\nدانی کدام دولت در وصف می‌نیاید\nچشمی که باز باشد هر لحظه بر جمالی\n\nخرم تنی که محبوب از در فرازش آید\nچون رزق نیکبختان بی محنت سؤالی\n\nهمچون دو مغز بادام اندر یکی خزینه\nبا هم گرفته انسی وز دیگران ملالی\n\nدانی کدام جاهل بر حال ما بخندد\nکو را نبوده باشد در عمر خویش حالی\n\nبعد از حبیب بر من نگذشت جز خیالش\nوز پیکر ضعیفم نگذاشت جز خیالی\n\nاول که گوی بردی من بودمی به دانش\nگر سودمند بودی بی دولت احتیالی\n\nسال وصال با او یک روز بود گویی\nو اکنون در انتظارش روزی به قدر سالی\n\nایام را به ماهی یک شب هلال باشد\nوان ماه دلستان را هر ابرویی هلالی\n\nصوفی نظر نبازد جز با چنین حریفی\nسعدی غزل نگوید جز بر چنین غزالی\n\n",
            "Source": "https://ganjoor.net/saadi/divan/ghazals/sh595/",
            "Title": "غزل ۵۹۵"
        },
        "9918": {
            "Audio": null,
            "Author": "سعدی",
            "Book": "غزلیات سعدی",
            "Poem": "مرا تو جان عزیزی و یار محترمی\nبه هر چه حکم کنی بر وجود من حکمی\n\nغمت مباد و گزندت مباد و درد مباد\nکه مونس دل و آرام جان و دفع غمی\n\nهزار تندی و سختی بکن که سهل بود\nجفای مثل تو بردن که سابق کرمی\n\nندانم از سر و پایت کدام خوبترست\nچه جای فرق که زیبا ز فرق تا قدمی\n\nاگر هزار الم دارم از تو در دل ریش\nهنوز مرهم ریشی و داروی المی\n\nچنین که می‌گذری کافر و مسلمان را\nنگه به توست که هم قبله‌ای و هم صنمی\n\nچنین جمال نشاید که هر نظر بیند\nمگر که نام خدا گرد خویشتن بدمی\n\nنگویمت که گلی بر فراز سرو روان\nکه آفتاب جهان تاب بر سر علمی\n\nتو مشک بوی سیه چشم را که دریابد\nکه همچو آهوی مشکین از آدمی برمی\n\nکمند سعدی اگر شیر شرزه صید کند\nتو در کمند نیایی که آهوی حرمی\n\n",
            "Source": "https://ganjoor.net/saadi/divan/ghazals/sh596/",
            "Title": "غزل ۵۹۶"
        },
        "9919": {
            "Audio": null,
            "Author": "سعدی",
            "Book": "غزلیات سعدی",
            "Poem": "بسیار سفر باید تا پخته شود خامی\nصوفی نشود صافی تا درنکشد جامی\n\nگر پیر مناجاتست ور رند خراباتی\nهر کس قلمی رفته‌ست بر وی به سرانجامی\n\nفردا که خلایق را دیوان جزا باشد\nهر کس عملی دارد من گوش به انعامی\n\nای بلبل اگر نالی من با تو هم آوازم\nتو عشق گلی داری من عشق گل اندامی\n\nسروی به لب جویی گویند چه خوش باشد\nآنان که ندیدستند سروی به لب بامی\n\nروزی تن من بینی قربان سر کویش\nوین عید نمی‌باشد الا به هر ایامی\n\nای در دل ریش من مهرت چو روان در تن\nآخر ز دعاگویی یاد آر به دشنامی\n\nباشد که تو خود روزی از ما خبری پرسی\nور نه که برد هیهات از ما به تو پیغامی\n\nگر چه شب مشتاقان تاریک بود اما\nنومید نباید بود از روشنی بامی\n\nسعدی به لب دریا دردانه کجا یابی\nدر کام نهنگان رو گر می‌طلبی کامی\n\n",
            "Source": "https://ganjoor.net/saadi/divan/ghazals/sh597/",
            "Title": "غزل ۵۹۷"
        },
        "9920": {
            "Audio": null,
            "Author": "سعدی",
            "Book": "غزلیات سعدی",
            "Poem": "تو کدامی و چه نامی که چنین خوب خرامی\nخون عشاق حلالست زهی شوخ حرامی\n\nبیم آنست دمادم که چو پروانه بسوزم\nاز تغابن که تو چون شمع چرا شاهد عامی\n\nفتنه انگیزی و خون ریزی و خلقی نگرانت\nکه چه شیرین حرکاتی و چه مطبوع کلامی\n\nمگر از هیت شیرین تو می‌رفت حدیثی\nنیشکر گفت کمر بسته‌ام اینک به غلامی\n\nکافر ار قامت همچون بت سنگین تو بیند\nبار دیگر نکند سجده بت‌های رخامی\n\nبنشین یک نفس ای فتنه که برخاست قیامت\nفتنه نادر بنشیند چو تو در حال قیامی\n\nبلعجب باشد از این خلق که رویت چو مه نو\nمی‌نمایند به انگشت و تو خود بدر تمامی\n\nکس نیارد که کند جور در اقبال اتابک\nتو چنین سرکش و بیچاره کش از خیل کدامی\n\nآفت مجلس و میدان و هلاک زن و مردی\nفتنه خانه و بازار و بلای در و بامی\n\nدر سر کار تو کردم دل و دین با همه دانش\nمرغ زیرک به حقیقت منم امروز و تو دامی\n\nطاقتم نیست ز هر بی‌خبری سنگ ملامت\nکه تو در سینه سعدی چو چراغ از پس جامی\n\n",
            "Source": "https://ganjoor.net/saadi/divan/ghazals/sh598/",
            "Title": "غزل ۵۹۸"
        },
        "9921": {
            "Audio": null,
            "Author": "سعدی",
            "Book": "غزلیات سعدی",
            "Poem": "چون تنگ نباشد دل مسکین حمامی\nکش یار هم آواز بگیرند به دامی\n\nدیشب همه شب دست در آغوش سلامت\nو امروز همه روز تمنای سلامی\n\nآن بودی گل و سنبل و نالیدن بلبل\nخوش بود دریغا که نکردند دوامی\n\nاز من مطلب صبر جدایی که ندارم\nسنگیست فراق و دل محنت زده جامی\n\nدر هیچ مقامی دل مسکین نشکیبد\nخوکرده صحبت که برافتد ز مقامی\n\nبی دوست حرامست جهان دیدن مشتاق\nقندیل بکش تا بنشینم به ظلامی\n\nچندان بنشینم که برآید نفس صبح\nکان وقت به دل می‌رسد از دوست پیامی\n\nآن جا که تویی رفتن ما سود ندارد\nالا به کرم پیش نهد لطف تو گامی\n\nزان عین که دیدی اثری بیش نمانده‌ست\nجانی به دهان آمده در حسرت کامی\n\nسعدی سخن یار نگوید بر اغیار\nهرگز نبرد سوخته‌ای قصه به خامی\n\n",
            "Source": "https://ganjoor.net/saadi/divan/ghazals/sh599/",
            "Title": "غزل ۵۹۹"
        },
        "9922": {
            "Audio": null,
            "Author": "سعدی",
            "Book": "غزلیات سعدی",
            "Poem": "صاحب نظر نباشد دربند نیک نامی\nخاصان خبر ندارند از گفت و گوی عامی\n\nای نقطه سیاهی بالای خط سبزش\nخوش دانه‌ای ولیکن بس بر کنار دامی\n\nحور از بهشت بیرون ناید تو از کجایی\nمه بر زمین نباشد تو ماه رخ کدامی\n\nدیگر کسش نبیند در بوستان خرامان\nگر سرو بوستانت بیند که می‌خرامی\n\nبدر تمام روزی در آفتاب رویت\nگر بنگرد بیارد اقرار ناتمامی\n\nطوطی شکر شکستن دیگر روا ندارد\nگر پسته‌ات ببیند وقتی که در کلامی\n\nدر حسن بی‌نظیری در لطف بی نهایت\nدر مهر بی ثباتی در عهد بی دوامی\n\nلایقتر از امیری در خدمتت امیری\nخوشتر ز پادشاهی در حضرتت غلامی\n\nترک عمل بگفتم ایمن شدم ز عزلت\nبی چیز را نباشد اندیشه از حرامی\n\nفردا به داغ دوزخ ناپخته‌ای بسوزد\nکامروز آتش عشق از وی نبرد خامی\n\nهر لحظه سر به جایی بر می‌کند خیالم\nتا خود چه بر من آید زین منقطع لگامی\n\nسعدی چو ترک هستی گفتی ز خلق رستی\nاز سنگ غم نباشد بعد از شکسته جامی\n\n",
            "Source": "https://ganjoor.net/saadi/divan/ghazals/sh600/",
            "Title": "غزل ۶۰۰"
        },
        "9923": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای دریغا گر شبی در بر خرابت دیدمی\nسرگران از خواب و سرمست از شرابت دیدمی\n\nروز روشن دست دادی در شب تاریک هجر\nگر سحرگه روی همچون آفتابت دیدمی\n\nگر مرا عشقت به سختی کشت سهلست این قدر\nکاش کاندک مایه نرمی در خطابت دیدمی\n\nدر چکانیدی قلم بر نامه دلسوز من\nگر امید صلح باری در جوابت دیدمی\n\nراستی خواهی سر از من تافتن بودی صواب\nگر چو کژبینان به چشم ناصوابت دیدمی\n\nآه اگر وقتی چو گل در بوستان یا چون سمن\nدر گلستان یا چو نیلوفر در آبت دیدمی\n\nور چو خورشیدت نبینم کاشکی همچون هلال\nاندکی پیدا و دیگر در نقابت دیدمی\n\nاز منت دانم حجابی نیست جز بیم رقیب\nکاش پنهان از رقیبان در حجابت دیدمی\n\nسر نیارستی کشید از دست افغانم فلک\nگر به خدمت دست سعدی در رکابت دیدمی\n\nاین تمنایم به بیداری میسر کی شد\nکاشکی خوابم گرفتی تا به خوابت دیدمی\n\n",
            "Source": "https://ganjoor.net/saadi/divan/ghazals/sh601/",
            "Title": "غزل ۶۰۱"
        },
        "9924": {
            "Audio": null,
            "Author": "سعدی",
            "Book": "غزلیات سعدی",
            "Poem": "آسوده خاطرم که تو در خاطر منی\nگر تاج می‌فرستی و گر تیغ می‌زنی\n\nای چشم عقل خیره در اوصاف روی تو\nچون مرغ شب که هیچ نبیند به روشنی\n\nشهری به تیغ غمزه خون خوار و لعل لب\nمجروح می‌کنی و نمک می‌پراکنی\n\nما خوشه چین خرمن اصحاب دولتیم\nباری نگه کن ای که خداوند خرمنی\n\nگیرم که برکنی دل سنگین ز مهر من\nمهر از دلم چگونه توانی که برکنی\n\nحکم آن توست اگر بکشی بی‌گنه ولیک\nعهد وفای دوست نشاید که بشکنی\n\nاین عشق را زوال نباشد به حکم آنک\nما پاک دیده‌ایم و تو پاکیزه دامنی\n\nاز من گمان مبر که بیاید خلاف دوست\nور متفق شوند جهانی به دشمنی\n\nخواهی که دل به کس ندهی دیده‌ها بدوز\nپیکان چرخ را سپری باشد آهنی\n\nبا مدعی بگوی که ما خود شکسته‌ایم\nمحتاج نیست پنجه که با ما درافکنی\n\nسعدی چو سروری نتوان کرد لازمست\nبا سخت بازوان به ضرورت فروتنی\n\n",
            "Source": "https://ganjoor.net/saadi/divan/ghazals/sh602/",
            "Title": "غزل ۶۰۲"
        },
        "9925": {
            "Audio": null,
            "Author": "سعدی",
            "Book": "غزلیات سعدی",
            "Poem": "اگر تو میل محبت کنی و گر نکنی\nمن از تو روی نپیچم که مستحب منی\n\nچو سرو در چمنی راست در تصور من\nچه جای سرو که مانند روح در بدنی\n\nبه صید عالمیانت کمند حاجت نیست\nهمین بسست که برقع ز روی برفکنی\n\nبیاض ساعد سیمین مپوش در صف جنگ\nکه بی تکلف شمشیر لشکری بزنی\n\nمبارزان جهان قلب دشمنان شکنند\nتو را چه شد که همه قلب دوستان شکنی\n\nعجب در آن نه که آفاق در تو حیرانند\nتو هم در آینه حیران حسن خویشتنی\n\nتو را که در نظر آمد جمال طلعت خویش\nحقیقتست که دیگر نظر به ما نکنی\n\nکسی در آینه شخصی بدین صفت بیند\nکند هرآینه جور و جفا و کبر و منی\n\nدر آن دهن که تو داری سخن نمی‌گنجد\nمن آدمی نشنیدم بدین شکردهنی\n\nشنیده‌ای که مقالات سعدی از شیراز\nهمی‌برند به عالم چو نافه ختنی\n\nمگر که نام خوشت بر دهان من بگذشت\nبرفت نام من اندر جهان به خوش سخنی\n\n",
            "Source": "https://ganjoor.net/saadi/divan/ghazals/sh603/",
            "Title": "غزل ۶۰۳"
        },
        "9926": {
            "Audio": null,
            "Author": "سعدی",
            "Book": "غزلیات سعدی",
            "Poem": "زنده بی دوست خفته در وطنی\nمثل مرده‌ایست در کفنی\n\nعیش را بی تو عیش نتوان گفت\nچه بود بی وجود روح تنی\n\nتا صبا می‌رود به بستان‌ها\nچون تو سروی نیافت در چمنی\n\nو آفتابی خلاف امکان‌ست\nکه برآید ز جیب پیرهنی\n\nوان شکن برشکن قبایل زلف\nکه بلاییست زیر هر شکنی\n\nبر سر کوی عشق بازاریست\nکه نیارد هزار جان ثمنی\n\nجای آنست اگر ببخشایی\nکه نبینی فقیرتر ز منی\n\nهفت کشور نمی‌کنند امروز\nبی مقالات سعدی انجمنی\n\nاز دو بیرون نه یا دلت سنگیست\nیا به گوشت نمی‌رسد سخنی\n\n",
            "Source": "https://ganjoor.net/saadi/divan/ghazals/sh604/",
            "Title": "غزل ۶۰۴"
        },
        "9927": {
            "Audio": null,
            "Author": "سعدی",
            "Book": "غزلیات سعدی",
            "Poem": "سروقدی میان انجمنی\nبه که هفتاد سرو در چمنی\n\nجهل باشد فراق صحبت دوست\nبه تماشای لاله و سمنی\n\nای که هرگز ندیده‌ای به جمال\nجز در آیینه مثل خویشتنی\n\nتو که همتای خویشتن بینی\nلاجرم ننگری به مثل منی\n\nدر دهانت سخن نمی‌گویم\nکه نگنجد در آن دهن سخنی\n\nبدنت در میان پیرهنت\nهمچو روحیست رفته در بدنی\n\nوان که بیند برهنه اندامت\nگوید این پرگلست پیرهنی\n\nبا وجودت خطا بود که نظر\nبه ختایی کنند یا ختنی\n\nباد اگر بر من اوفتد ببرد\nکه نماندست زیر جامه تنی\n\nچاره بیچارگی بود سعدی\nچون ندانند چاره‌ای و فنی\n\n",
            "Source": "https://ganjoor.net/saadi/divan/ghazals/sh605/",
            "Title": "غزل ۶۰۵"
        },
        "9928": {
            "Audio": null,
            "Author": "سعدی",
            "Book": "غزلیات سعدی",
            "Poem": "کس نگذشت در دلم تا تو به خاطر منی\nیک نفس از درون من خیمه به در نمی‌زنی\n\nمهرگیاه عهد من تازه‌ترست هر زمان\nور تو درخت دوستی از بن و بیخ برکنی\n\nکس نستاندم به هیچ ار تو برانی از درم\nمقبل هر دو عالمم گر تو قبول می‌کنی\n\nچون تو بدیع صورتی بی سبب کدورتی\nعهد وفای دوستان حیف بود که بشکنی\n\nصبر به طاقت آمد از بار کشیدن غمت\nچند مقاومت کند حبه و سنگ صدمنی\n\nاز همه کس رمیده‌ام با تو درآرمیده‌ام\nجمع نمی‌شود دگر هر چه تو می‌پراکنی\n\nای دل اگر فراق او و آتش اشتیاق او\nدر تو اثر نمی‌کند تو نه دلی که آهنی\n\nهم به در تو آمدم از تو که خصم و حاکمی\nچاره پای بستگان نیست به جز فروتنی\n\nسعدی اگر جزع کنی ور نکنی چه فایده\nسخت کمان چه غم خورد گر تو ضعیف جوشنی\n\n",
            "Source": "https://ganjoor.net/saadi/divan/ghazals/sh606/",
            "Title": "غزل ۶۰۶"
        },
        "9929": {
            "Audio": null,
            "Author": "سعدی",
            "Book": "غزلیات سعدی",
            "Poem": "من چرا دل به تو دادم که دلم می‌شکنی\nیا چه کردم که نگه باز به من می‌نکنی\n\nدل و جانم به تو مشغول و نظر در چپ و راست\nتا ندانند حریفان که تو منظور منی\n\nدیگران چون بروند از نظر از دل بروند\nتو چنان در دل من رفته که جان در بدنی\n\nتو همایی و من خسته بیچاره گدای\nپادشاهی کنم ار سایه به من برفکنی\n\nبنده وارت به سلام آیم و خدمت بکنم\nور جوابم ندهی می‌رسدت کبر و منی\n\nمرد راضیست که در پای تو افتد چون گوی\nتا بدان ساعد سیمینش به چوگان بزنی\n\nمست بی خویشتن از خمر ظلومست و جهول\nمستی از عشق نکو باشد و بی خویشتنی\n\nتو بدین نعت و صفت گر بخرامی در باغ\nباغبان بیند و گوید که تو سرو چمنی\n\nمن بر از شاخ امیدت نتوانم خوردن\nغالب الظن و یقینم که تو بیخم بکنی\n\nخوان درویش به شیرینی و چربی بخورند\nسعدیا چرب زبانی کن و شیرین سخنی\n\n",
            "Source": "https://ganjoor.net/saadi/divan/ghazals/sh607/",
            "Title": "غزل ۶۰۷"
        },
        "9930": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای سرو حدیقه معانی\nجانی و لطیفه جهانی\n\nپیش تو به اتفاق مردن\nخوشتر که پس از تو زندگانی\n\nچشمان تو سحر اولین اند\nتو فتنه آخرالزمانی\n\nچون اسم تو در میان نباشد\nگویی که به جسم در میانی\n\nآن را که تو از سفر بیایی\nحاجت نبود به ارمغانی\n\nگر ز آمدنت خبر بیارند\nمن جان بدهم به مژدگانی\n\nدفع غم دل نمی‌توان کرد\nالا به امید شادمانی\n\nگر صورت خویشتن ببینی\nحیران وجود خود بمانی\n\nگر صلح کنی لطیف باشد\nدر وقت بهار و مهربانی\n\nسعدی خط سبز دوست دارد\nپیرامن خد ارغوانی\n\nاین پیر نگر که همچنانش\nاز یاد نمی‌رود جوانی\n\n",
            "Source": "https://ganjoor.net/saadi/divan/ghazals/sh608/",
            "Title": "غزل ۶۰۸"
        },
        "9931": {
            "Audio": null,
            "Author": "سعدی",
            "Book": "غزلیات سعدی",
            "Poem": "بر آنم گر تو بازآیی که در پایت کنم جانی\nو زین کمتر نشاید کرد در پای تو قربانی\n\nامید از بخت می‌دارم بقای عمر چندانی\nکز ابر لطف بازآید به خاک تشنه بارانی\n\nمیان عاشق و معشوق اگر باشد بیابانی\nدرخت ارغوان روید به جای هر مغیلانی\n\nمگر لیلی نمی‌داند که بی دیدار میمونش\nفراخای جهان تنگست بر مجنون چو زندانی\n\nدریغا عهد آسانی که مقدارش ندانستم\nندانی قدر وصل الا که درمانی به هجرانی\n\nنه در زلف پریشانت من تنها گرفتارم\nکه دل دربند او دارد به هر مویی پریشانی\n\nچه فتنه‌ست این که در چشمت به غارت می‌برد دل‌ها\nتویی در عهد ما گر هست در شیراز فتانی\n\nنشاید خون سعدی را به باطل ریختن حقا\nبیا سهلست اگر داری به خط خواجه فرمانی\n\nزمان رفته بازآید ولیکن صبر می‌باید\nکه مستخلص نمی‌گردد بهاری بی زمستانی\n\n",
            "Source": "https://ganjoor.net/saadi/divan/ghazals/sh609/",
            "Title": "غزل ۶۰۹"
        },
        "9932": {
            "Audio": null,
            "Author": "سعدی",
            "Book": "غزلیات سعدی",
            "Poem": "بنده‌ام گر به لطف می‌خوانی\nحاکمی گر به قهر می‌رانی\n\nکس نشاید که بر تو بگزینند\nکه تو صورت به کس نمی‌مانی\n\nندهیمت به هر که در عالم\nور تو ما را به هیچ نستانی\n\nگفتم این درد عشق پنهان را\nبه تو گویم که هم تو درمانی\n\nبازگفتم چه حاجتست به قول\nکه تو خود در دلی و می‌دانی\n\nنفس را عقل تربیت می‌کرد\nکز طبیعت عنان بگردانی\n\nعشق دانی چه گفت تقوا را\nپنجه با ما مکن که نتوانی\n\nچه خبر دارد از حقیقت عشق\nپای بند هوای نفسانی\n\nخودپرستان نظر به شخص کنند\nپاک بینان به صنع ربانی\n\nشب قدری بود که دست دهد\nعارفان را سماع روحانی\n\nرقص وقتی مسلمت باشد\nکستین بر دو عالم افشانی\n\nقصه عشق را نهایت نیست\nصبر پیدا و درد پنهانی\n\nسعدیا دیگر این حدیث مگوی\nتا نگویند قصه می‌خوانی\n\n",
            "Source": "https://ganjoor.net/saadi/divan/ghazals/sh610/",
            "Title": "غزل ۶۱۰"
        },
        "9933": {
            "Audio": null,
            "Author": "سعدی",
            "Book": "غزلیات سعدی",
            "Poem": "بهار آمد که هر ساعت رود خاطر به بستانی\nبه غلغل در سماع آیند هر مرغی به دستانی\n\nدم عیسیست پنداری نسیم باد نوروزی\nکه خاک مرده بازآید در او روحی و ریحانی\n\nبه جولان و خرامیدن درآمد سرو بستانی\nتو نیز ای سرو روحانی بکن یک بار جولانی\n\nبه هر کویی پری رویی به چوگان می‌زند گویی\nتو خود گوی زنخ داری بساز از زلف چوگانی\n\nبه چندین حیلت و حکمت که گوی از همگنان بردم\nبه چوگانم نمی‌افتد چنین گوی زنخدانی\n\nبیار ای باغبان سروی به بالای دلارامم\nکه باری من ندیدستم چنین گل در گلستانی\n\nتو آهوچشم نگذاری مرا از دست تا آن گه\nکه همچون آهو از دستت نهم سر در بیابانی\n\nکمال حسن رویت را صفت کردن نمی‌دانم\nکه حیران باز می‌مانم چه داند گفت حیرانی\n\nوصال توست اگر دل را مرادی هست و مطلوبی\nکنار توست اگر غم را کناری هست و پایانی\n\nطبیب از من به جان آمد که سعدی قصه کوته کن\nکه دردت را نمی‌دانم برون از صبر درمانی\n\n",
            "Source": "https://ganjoor.net/saadi/divan/ghazals/sh611/",
            "Title": "غزل ۶۱۱"
        },
        "9934": {
            "Audio": null,
            "Author": "سعدی",
            "Book": "غزلیات سعدی",
            "Poem": "جمعی که تو در میان ایشانی\nزان جمع به دربود پریشانی\n\nای ذات شریف و شخص روحانی\nآرام دلی و مرهم جانی\n\nخرم تن آن که با تو پیوندد\nوان حلقه که در میان ایشانی\n\nمن نیز به خدمتت کمر بندم\nباشد که غلام خویشتن خوانی\n\nبر خوان تو این شکر که می‌بینم\nبی فایده‌ای مگس که می‌رانی\n\nهر جا که تو بگذری بدین خوبی\nکس شک نکند که سرو بستانی\n\nهرک این سر دست و ساعدت بیند\nگر دل ندهد به پنجه بستانی\n\nمن جسم چنین ندیده‌ام هرگز\nچندان که قیاس می‌کنم جانی\n\nبر دیده من برو که مخدومی\nپروانه به خون بده که سلطانی\n\nمن سر ز خط تو بر نمی‌گیرم\nور چون قلمم به سر بگردانی\n\nاین گرد که بر رخست می‌بینی\nوان درد که در دلست می‌دانی\n\nدودی که بیاید از دل سعدی\nپیداست که آتشیست پنهانی\n\nمی‌گوید و جان به رقص می‌آید\nخوش می‌رود این سماع روحانی\n\n",
            "Source": "https://ganjoor.net/saadi/divan/ghazals/sh612/",
            "Title": "غزل ۶۱۲"
        },
        "9935": {
            "Audio": null,
            "Author": "سعدی",
            "Book": "غزلیات سعدی",
            "Poem": "ذوقی چنان ندارد بی دوست زندگانی\nدودم به سر برآمد زین آتش نهانی\n\nشیراز در نبسته‌ست از کاروان ولیکن\nما را نمی‌گشایند از قید مهربانی\n\nاشتر که اختیارش در دست خود نباشد\nمی‌بایدش کشیدن باری به ناتوانی\n\nخون هزار وامق خوردی به دلفریبی\nدست از هزار عذرا بردی به دلستانی\n\nصورت نگار چینی بی خویشتن بماند\nگر صورتت ببیند سر تا به سر معانی\n\nای بر در سرایت غوغای عشقبازان\nهمچون بر آب شیرین آشوب کاروانی\n\nتو فارغی و عشقت بازیچه می‌نماید\nتا خرمنت نسوزد تشویش ما ندانی\n\nمی‌گفتمت که جانی دیگر دریغم آید\nگر جوهری به از جان ممکن بود تو آنی\n\nسروی چو در سماعی بدری چو در حدیثی\nصبحی چو در کناری شمعی چو در میانی\n\nاول چنین نبودی باری حقیقتی شد\nدی حظ نفس بودی امروز قوت جانی\n\nشهر آن توست و شاهی فرمای هر چه خواهی\nگر بی عمل ببخشی ور بی‌گنه برانی\n\nروی امید سعدی بر خاک آستانست\nبعد از تو کس ندارد یا غایه الامانی\n\n",
            "Source": "https://ganjoor.net/saadi/divan/ghazals/sh613/",
            "Title": "غزل ۶۱۳"
        },
        "9936": {
            "Audio": null,
            "Author": "سعدی",
            "Book": "غزلیات سعدی",
            "Poem": "کبر یک سو نه اگر شاهد درویشانی\nدیو خوش طبع به از حور گره پیشانی\n\nآرزو می‌کندم با تو دمی در بستان\nیا به هر گوشه که باشد که تو خود بستانی\n\nبا من کشته هجران نفسی خوش بنشین\nتا مگر زنده شوم زان نفس روحانی\n\nگر در آفاق بگردی به جز آیینه تو را\nصورتی کس ننماید که بدو می‌مانی\n\nهیچ دورانی بی فتنه نگویند که بود\nتو بدین حسن مگر فتنه این دورانی\n\nمردم از ترس خدا سجده رویت نکنند\nبامدادت که ببینند و من از حیرانی\n\nگرم از پیش برانی و به شوخی نروم\nعفو فرمای که عجزست نه بی فرمانی\n\nنه گزیرست مرا از تو نه امکان گریز\nچاره صبرست که هم دردی و هم درمانی\n\nبندگان را نبود جز غم آزادی و من\nپادشاهی کنم ار بنده خویشم خوانی\n\nزین سخن‌های دلاویز که شرح غم توست\nخرمنی دارم و ترسم به جوی نستانی\n\nتو که یک روز پراکنده نبودست دلت\nصورت حال پراکنده دلان کی دانی\n\nنفسی بنده نوازی کن و بنشین ار چند\nآتشی نیست که او را به دمی بنشانی\n\nسخن زنده دلان گوش کن از کشته خویش\nچون دلم زنده نباشد که تو در وی جانی\n\nاین توانی که نیایی ز در سعدی باز\nلیک بیرون روی از خاطر او نتوانی\n\n",
            "Source": "https://ganjoor.net/saadi/divan/ghazals/sh614/",
            "Title": "غزل ۶۱۴"
        },
        "9937": {
            "Audio": null,
            "Author": "سعدی",
            "Book": "غزلیات سعدی",
            "Poem": "ندانمت به حقیقت که در جهان به که مانی\nجهان و هر چه در او هست صورتند و تو جانی\n\nبه پای خویشتن آیند عاشقان به کمندت\nکه هر که را تو بگیری ز خویشتن برهانی\n\nمرا مپرس که چونی به هر صفت که تو خواهی\nمرا مگوی که چه نامی به هر لقب که تو خوانی\n\nچنان به نظره اول ز شخص می‌ببری دل\nکه باز می‌نتواند گرفت نظره ثانی\n\nتو پرده پیش گرفتی و ز اشتیاق جمالت\nز پرده‌ها به درافتاد رازهای نهانی\n\nبر آتش تو نشستیم و دود شوق برآمد\nتو ساعتی ننشستی که آتشی بنشانی\n\nچو پیش خاطرم آید خیال صورت خوبت\nندانمت که چه گویم ز اختلاف معانی\n\nمرا گناه نباشد نظر به روی جوانان\nکه پیر داند مقدار روزگار جوانی\n\nتو را که دیده ز خواب و خمار باز نباشد\nریاضت من شب تا سحر نشسته چه دانی\n\nمن ای صبا ره رفتن به کوی دوست ندانم\nتو می‌روی به سلامت سلام من برسانی\n\nسر از کمند تو سعدی به هیچ روی نتابد\nاسیر خویش گرفتی بکش چنان که تو دانی\n\n",
            "Source": "https://ganjoor.net/saadi/divan/ghazals/sh615/",
            "Title": "غزل ۶۱۵"
        },
        "9938": {
            "Audio": null,
            "Author": "سعدی",
            "Book": "غزلیات سعدی",
            "Poem": "نگویم آب و گلست آن وجود روحانی\nبدین کمال نباشد جمال انسانی\n\nاگر تو آب و گلی همچنان که سایر خلق\nگل بهشت مخمر به آب حیوانی\n\nبه هر چه خوبتر اندر جهان نظر کردم\nکه گویمش به تو ماند تو خوبتر ز آنی\n\nوجود هر که نگه می‌کنم ز جان و جسد\nمرکبست و تو از فرق تا قدم جانی\n\nگرت در آینه سیمای خویش دل ببرد\nچو من شوی و به درمان خویش درمانی\n\nدلی که با سر زلفت تعلقی دارد\nچگونه جمع شود با چنان پریشانی\n\nمرا که پیش تو اقرار بندگی کردم\nرواست گر بنوازی و گر برنجانی\n\nولی خلاف بزرگان که گفته‌اند مکن\nبکن هر آن چه بشاید نه هر چه بتوانی\n\nطمع مدار که از دامنت بدارم دست\nبه آستین ملالی که بر من افشانی\n\nفدای جان تو گر من فدا شوم چه شود\nبرای عید بود گوسفند قربانی\n\nروان روشن سعدی که شمع مجلس توست\nبه هیچ کار نیاید گرش نسوزانی\n\n",
            "Source": "https://ganjoor.net/saadi/divan/ghazals/sh616/",
            "Title": "غزل ۶۱۶"
        },
        "9939": {
            "Audio": null,
            "Author": "سعدی",
            "Book": "غزلیات سعدی",
            "Poem": "نه طریق دوستانست و نه شرط مهربانی\nکه به دوستان یک دل سر دست برفشانی\n\nدلم از تو چون برنجد که به وهم درنگنجد\nکه جواب تلخ گویی تو بدین شکردهانی\n\nنفسی بیا و بنشین سخنی بگو و بشنو\nکه به تشنگی بمردم بر آب زندگانی\n\nغم دل به کس نگویم که بگفت رنگ رویم\nتو به صورتم نگه کن که سرایرم بدانی\n\nعجبت نیاید از من سخنان سوزناکم\nعجب است اگر بسوزم چو بر آتشم نشانی؟\n\nدل عارفان ببردند و قرار پارسایان\nهمه شاهدان به صورت تو به صورت و معانی\n\nنه خلاف عهد کردم که حدیث جز تو گفتم\nهمه بر سر زبانند و تو در میان جانی\n\nاگرت به هر که دنیا بدهند حیف باشد\nو گرت به هر چه عقبی بخرند رایگانی\n\nتو نظیر من ببینی و بدیل من بگیری\nعوض تو من نیابم که به هیچ کس نمانی\n\nنه عجب کمال حسنت که به صد زبان بگویم\nکه هنوز پیش ذکرت خجلم ز بی زبانی\n\nتو میان ما ندانی که چه می‌رود نهانی\nمزن ای عدو به تیرم که بدین قدر نمیرم\n\nخبرش بگو که جانت بدهم به مژدگانی\nبت من چه جای لیلی که بریخت خون مجنون\n\nاگر این قمر ببینی دگر آن سمر نخوانی\nدل دردمند سعدی ز محبت تو خون شد\n\nنه به وصل می‌رسانی نه به قتل می‌رهانی\n",
            "Source": "https://ganjoor.net/saadi/divan/ghazals/sh617/",
            "Title": "غزل ۶۱۷"
        },
        "9940": {
            "Audio": null,
            "Author": "سعدی",
            "Book": "غزلیات سعدی",
            "Poem": "همه کس را تن و اندام و جمالست و جوانی\nوین همه لطف ندارد تو مگر سرو روانی\n\nنظر آوردم و بردم که وجودی به تو ماند\nهمه اسمند و تو جسمی همه جسمند و تو جانی\n\nتو مگر پرده بپوشی و کست روی نبیند\nور همین پرده زنی پرده خلقی بدرانی\n\nتو ندانی که چرا در تو کسی خیره بماند\nتا کسی همچو تو باشد که در او خیره بمانی\n\nنوک تیر مژه از جوشن جان می‌گذرانی\nمن تنک پوست نگفتم تو چنین سخت کمانی\n\nهر چه در حسن تو گویند چنانی به حقیقت\nعیبت آنست که با ما به ارادت نه چنانی\n\nرمقی بیش نماندست گرفتار غمت را\nچند مجروح توان داشت بکش تا برهانی\n\nبیش از این صبر ندارم که تو هر دم بر قومی\nبنشینی و مرا بر سر آتش بنشانی\n\nگر بمیرد عجب ار شخص و دگر زنده نباشد\nکه برانی ز در خویش و دگربار بخوانی\n\nسعدیا گر قدمت راه به پایان نرساند\nباری اندر طلبش عمر به پایان برسانی\n\n",
            "Source": "https://ganjoor.net/saadi/divan/ghazals/sh618/",
            "Title": "غزل ۶۱۸"
        },
        "9941": {
            "Audio": null,
            "Author": "سعدی",
            "Book": "غزلیات سعدی",
            "Poem": "چرا به سرکشی از من عنان بگردانی\nمکن که بیخودم اندر جهان بگردانی\n\nز دست عشق تو یک روز دین بگردانم\nچه گردد ار دل نامهربان بگردانی\n\nگر اتفاق نیفتد قدم که رنجه کنی\nبه ذکر ما چه شود گر زبان بگردانی\n\nگمان مبر که بداریم دستت از فتراک\nبدین قدر که تو از ما عنان بگردانی\n\nوجود من چو قلم سر نهاده بر خط توست\nبگردم ار به سرم همچنان بگردانی\n\nاگر قدم ز من ناشکیب واگیری\nو گر نظر ز من ناتوان بگردانی\n\nندانمت ز کجا آن سپر به دست آید\nکه تیر آه من از آسمان بگردانی\n\nگرم ز پای سلامت به سر دراندازی\nورم ز دست ملامت به جان بگردانی\n\nسر ارادت سعدی گمان مبر هرگز\nکه تا قیامت از این آستان بگردانی\n\n",
            "Source": "https://ganjoor.net/saadi/divan/ghazals/sh619/",
            "Title": "غزل ۶۱۹"
        },
        "9942": {
            "Audio": "https://i.ganjoor.net/a/9942.ogg",
            "Author": "سعدی",
            "Book": "غزلیات سعدی",
            "Poem": "فرخ صباح آن که تو بر وی نظر کنی\nفیروز روز آن که تو بر وی گذر کنی\n\nآزاد بنده‌ای که بود در رکاب تو\nخرم ولایتی که تو آن جا سفر کنی\n\nدیگر نبات را نخرد مشتری به هیچ\nیک بار اگر تبسم همچون شکر کنی\n\nای آفتاب روشن و ای سایه همای\nما را نگاهی از تو تمامست اگر کنی\n\nمن با تو دوستی و وفا کم نمی‌کنم\nچندان که دشمنی و جفا بیشتر کنی\n\nمقدور من سریست که در پایت افکنم\nگر زان که التفات بدین مختصر کنی\n\nعمریست تا به یاد تو شب روز می‌کنم\nتو خفته‌ای که گوش به آه سحر کنی\n\nدانی که رویم از همه عالم به روی توست\nزنهار اگر تو روی به رویی دگر کنی\n\nگفتی که دیر و زود به حالت نظر کنم\nآری کنی چو بر سر خاکم گذر کنی\n\nشرطست سعدیا که به میدان عشق دوست\nخود را به پیش تیر ملامت سپر کنی\n\nوز عقل بهترت سپری باید ای حکیم\nتا از خدنگ غمزه خوبان حذر کنی\n\n",
            "Source": "https://ganjoor.net/saadi/divan/ghazals/sh620/",
            "Title": "غزل ۶۲۰"
        },
        "9943": {
            "Audio": null,
            "Author": "سعدی",
            "Book": "غزلیات سعدی",
            "Poem": "سرو ایستاده به چو تو رفتار می‌کنی\nطوطی خموش به چو تو گفتار می‌کنی\n\nکس دل به اختیار به مهرت نمی‌دهد\nدامی نهاده‌ای که گرفتار می‌کنی\n\nتو خود چه فتنه‌ای که به چشمان ترک مست\nتاراج عقل مردم هشیار می‌کنی\n\nاز دوستی که دارم و غیرت که می‌برم\nخشم آیدم که چشم به اغیار می‌کنی\n\nگفتی نظر خطاست تو دل می‌بری رواست\nخود کرده جرم و خلق گنهکارمی‌کنی\n\nهرگز فرامشت نشود دفتر خلاف\nبا دوستان چنین که تو تکرار می‌کنی\n\nدستان به خون تازه بیچارگان خضاب\nهرگز کس این کند که تو عیار می‌کنی\n\nبا دشمنان موافق و با دوستان به خشم\nیاری نباشد این که تو با یار می‌کنی\n\nتا من سماع می‌شنوم پند نشنوم\nای مدعی نصیحت بی‌کار می‌کنی\n\nگر تیغ می‌زنی سپر اینک وجود من\nصلحست از این طرف که تو پیکار می‌کنی\n\nاز روی دوست تا نکنی رو به آفتاب\nکز آفتاب روی به دیوار می‌کنی\n\nزنهار سعدی از دل سنگین کافرش\nکافر چه غم خورد چو تو زنهار می‌کنی\n\n",
            "Source": "https://ganjoor.net/saadi/divan/ghazals/sh621/",
            "Title": "غزل ۶۲۱"
        },
        "9944": {
            "Audio": null,
            "Author": "سعدی",
            "Book": "غزلیات سعدی",
            "Poem": "چشم رضا و مرحمت بر همه باز می‌کنی\nچون که به بخت ما رسد این همه ناز می‌کنی\n\nای که نیازموده‌ای صورت حال بی‌دلان\nعشق حقیقتست اگر حمل مجاز می‌کنی\n\nای که نصیحتم کنی کز پی او دگر مرو\nدر نظر سبکتکین عیب ایاز می‌کنی\n\nپیش نماز بگذرد سرو روان و گویدم\nقبله اهل دل منم سهو نماز می‌کنی\n\nدی به امید گفتمش داعی دولت توام\nگفت دعا به خود بکن گر به نیاز می‌کنی\n\nگفتم اگر لبت گزم می‌خورم و شکر مزم\nگفت خوری اگر پزم قصه دراز می‌کنی\n\nسعدی خویش خوانیم پس به جفا برانیم\nسفره اگر نمی‌نهی در به چه باز می‌کنی\n\n",
            "Source": "https://ganjoor.net/saadi/divan/ghazals/sh622/",
            "Title": "غزل ۶۲۲"
        },
        "9945": {
            "Audio": null,
            "Author": "سعدی",
            "Book": "غزلیات سعدی",
            "Poem": "دیدار می‌نمایی و پرهیز می‌کنی\nبازار خویش و آتش ما تیز می‌کنی\n\nگر خون دل خوری فرح افزای می‌خوری\nور قصد جان کنی طرب انگیز می‌کنی\n\nبر تلخ عیشی من اگر خنده آیدت\nشاید که خنده شکرآمیز می‌کنی\n\nحیران دست و دشنه زیبات مانده‌ام\nکآهنگ خون من چه دلاویز می‌کنی\n\nسعدی گلت شکفت همانا که صبحدم\nفریاد بلبلان سحرخیز می‌کنی\n\n",
            "Source": "https://ganjoor.net/saadi/divan/ghazals/sh623/",
            "Title": "غزل ۶۲۳"
        },
        "9946": {
            "Audio": null,
            "Author": "سعدی",
            "Book": "غزلیات سعدی",
            "Poem": "روزی به زنخدانت گفتم به سیمینی\nگفت ار نظری داری ما را به از این بینی\n\nخورشید و گلت خوانم هم ترک ادب باشد\nچرخ مه و خورشیدی باغ گل و نسرینی\n\nحاجت به نگاریدن نبود رخ زیبا را\nتو ماه پری پیکر زیبا و نگارینی\n\nبر بستر هجرانت شاید که نپرسندم\nکس سوخته خرمن را گوید به چه غمگینی\n\nبنشین که فغان از ما برخاست در ایامت\nبس فتنه که برخیزد هر جا که تو بنشینی\n\nگر بنده خود خوانی افتیم به سلطانی\nور روی بگردانی رفتیم به مسکینی\n\nکس عیب نیارد گفت آن را که تو بپسندی\nکس رد نتواند کرد آن را که تو بگزینی\n\nعشق لب شیرینت روزی بکشد سعدی\nفرهاد چنین کشته‌ست آن شوخ به شیرینی\n\n",
            "Source": "https://ganjoor.net/saadi/divan/ghazals/sh624/",
            "Title": "غزل ۶۲۴"
        },
        "9947": {
            "Audio": null,
            "Author": "سعدی",
            "Book": "غزلیات سعدی",
            "Poem": "شبست و شاهد و شمع و شراب و شیرینی\nغنیمتست چنین شب که دوستان بینی\n\nبه شرط آن که منت بنده وار در خدمت\nبایستم تو خداوندوار بنشینی\n\nمیان ما و شما عهد در ازل رفته‌ست\nهزار سال برآید همان نخستینی\n\nچو صبرم از تو میسر نمی‌شود چه کنم\nبه خشم رفتم و بازآمدم به مسکینی\n\nبه حکم آن که مرا هیچ دوست چون تو به دست\nنیاید و تو به از من هزار بگزینی\n\nبه رنگ و بوی بهار ای فقیر قانع باش\nچو باغبان نگذارد که سیب و گل چینی\n\nتفاوتی نکند گر ترش کنی ابرو\nهزار تلخ بگویی هنوز شیرینی\n\nلگام بر سر شیران کند صلابت عشق\nچنان کشد که شتر را مهار دربینی\n\nز نیکبختی سعدیست پای بند غمت\nزهی کبوتر مقبل که صید شاهینی\n\nمرا شکیب نمی‌باشد ای مسلمانان\nز روی خوب لکم دینکم ولی دینی\n\n",
            "Source": "https://ganjoor.net/saadi/divan/ghazals/sh625/",
            "Title": "غزل ۶۲۵"
        },
        "9948": {
            "Audio": null,
            "Author": "سعدی",
            "Book": "غزلیات سعدی",
            "Poem": "امروز چنانی ای پری روی\nکز ماه به حسن می‌بری گوی\n\nمی‌آیی و در پی تو عشاق\nدیوانه شده دوان به هر سوی\n\nاینک من و زنگیان کافر\nوان ملعب لعبتان جادوی\n\nآورده ز غمزه سحر در چشم\nدرداده ز فتنه تاب در موی\n\nوز بهر شکار دل نهاده\nتیر مژه در کمان ابروی\n\nنرخ گل و گلشکر شکسته\nزان چهره خوب و لعل دلجوی\n\nچاکر شده شه اخترانت\nشیر فلک شده سگ کوی\n\nبر بام سراچه جمالت\nکیوان شده پاسبان هندوی\n\nعارض به مثل چو برگ نسرین\nبالا به صفت چو سرو خودروی\n\nگویی به چه شانه کرده‌ای زلف\nیا خود به چه آب شسته‌ای روی\n\nکز روی به لاله می‌دهی رنگ\nوز زلف به مشک می‌دهی بوی\n\nچون سعدی صد هزار بلبل\nگلزار رخ تو را غزل گوی\n\n",
            "Source": "https://ganjoor.net/saadi/divan/ghazals/sh626/",
            "Title": "غزل ۶۲۶"
        },
        "9949": {
            "Audio": null,
            "Author": "سعدی",
            "Book": "غزلیات سعدی",
            "Poem": "خواهم اندر پایش افتادن چو گوی\nور به چوگانم زند هیچش مگوی\n\nبر سر عشاق طوفان گو ببار\nدر ره مشتاق پیکان گو بروی\n\nگر به داغت می‌کند فرمان ببر\nور به دردت می‌کشد درمان مجوی\n\nناودان چشم رنجوران عشق\nگر فروریزند خون آید به جوی\n\nشاد باش ای مجلس روحانیان\nتا که خورد این می‌که من مستم به بوی\n\nهر که سودانامه سعدی نبشت\nدفتر پرهیزگاری گو بشوی\n\nهر که نشنیدست وقتی بوی عشق\nگو به شیراز آی و خاک من ببوی\n\n",
            "Source": "https://ganjoor.net/saadi/divan/ghazals/sh627/",
            "Title": "غزل ۶۲۷"
        },
        "9950": {
            "Audio": null,
            "Author": "سعدی",
            "Book": "غزلیات سعدی",
            "Poem": "تا کی روم از عشق تو شوریده به هر سوی\nتا کی دوم از شور تو دیوانه به هر کوی\n\nصد نعره همی‌آیدم از هر بن مویی\nخود در دل سنگین تو نگرفت سر موی\n\nبر یاد بناگوش تو بر باد دهم جان\nتا باد مگر پیش تو بر خاک نهد روی\n\nسرگشته چو چوگانم و در پای سمندت\nمی‌افتم و می‌گردم چون گوی به پهلوی\n\nخود کشته ابروی توام من به حقیقت\nگر کشتنیم بازبفرمای به ابروی\n\nآنان که به گیسو دل عشاق ربودند\nاز دست تو در پای فتادند چو گیسوی\n\nتا عشق سرآشوب تو همزانوی ما شد\nسر برنگرفتم به وفای تو ز زانوی\n\nبیرون نشود عشق توام تا ابد از دل\nکاندر ازلم حرز تو بستند به بازوی\n\nعشق از دل سعدی به ملامت نتوان برد\nگر رنگ توان برد به آب از رخ هندوی\n\n",
            "Source": "https://ganjoor.net/saadi/divan/ghazals/sh628/",
            "Title": "غزل ۶۲۸"
        },
        "9951": {
            "Audio": null,
            "Author": "سعدی",
            "Book": "غزلیات سعدی",
            "Poem": "گل است آن یاسمن یا ماه یا روی\nشب است آن یا شبه یا مشک یا موی\n\nلبت دانم که یاقوت است و تن سیم\nنمی‌دانم دلت سنگ است یا روی\n\nنپندارم که در بستان فردوس\nبروید چون تو سروی بر لب جوی\n\nچه شیرین لب سخنگویی که عاجز\nفرو می‌ماند از وصفت سخنگوی\n\nبه بویی الغیاث از ما برآید\nکه ای باد از کجا آوردی این بوی\n\nالا ای ترک آتشروی ساقی\nبه آب باده عقل از من فروشوی\n\nچه شهرآشوبی ای دلبند خودرای\nچه بزم آرایی ای گلبرگ خودروی\n\nچو در میدان عشق افتادی ای دل\nبباید بودنت سرگشته چون گوی\n\nدلا گر عاشقی می‌سوز و می‌ساز\nتنا گر طالبی می‌پرس و می‌پوی\n\nدر این ره جان بده یا ترک ما گیر\nبر این در سر بنه یا غیر ما جوی\n\nبداندیشان ملامت می‌کنندم\nکه تا چند احتمال یار بدخوی\n\nمحال است این که ترک دوست هرگز\nبگوید سعدی ای دشمن تو می‌گوی\n\n",
            "Source": "https://ganjoor.net/saadi/divan/ghazals/sh629/",
            "Title": "غزل ۶۲۹"
        },
        "9952": {
            "Audio": null,
            "Author": "سعدی",
            "Book": "غزلیات سعدی",
            "Poem": "مرحبا ای نسیم عنبربوی\nخبری زان به خشم رفته بگوی\n\nدلبر سست مهر سخت کمان\nصاحب دوست روی دشمن خوی\n\nگو دگر گر هلاک من خواهی\nبی گناهم بکش بهانه مجوی\n\nتشنه ترسم که منقطع گردد\nور نه بازآید آب رفته به جوی\n\nصبر دیدیم در مقابل شوق\nآتش و پنبه بود و سنگ و سبوی\n\nهر که با دوستی سری دارد\nگو دو دست از مراد خویش بشوی\n\nتا گرفتار خم چوگانی\nاحتمالت ضرورتست چو گوی\n\nپادشاهان و گنج و خیل و حشم\nعارفان و سماع و هایاهوی\n\nسعدیا شور عشق می‌گوید\nسخنانت نه طبع شیرین گوی\n\nهر کسی را نباشد این گفتار\nعود ناسوخته ندارد بوی\n\n",
            "Source": "https://ganjoor.net/saadi/divan/ghazals/sh630/",
            "Title": "غزل ۶۳۰"
        },
        "9953": {
            "Audio": null,
            "Author": "سعدی",
            "Book": "غزلیات سعدی",
            "Poem": "وقت آن آمد که خوش باشد کنار سبزه جوی\nگر سر صحرات باشد سروبالایی بجوی\n\nور به خلوت با دلارامت میسر می‌شود\nدر سرایت خود گل افشانست سبزی گو مروی\n\nای نسیم کوی معشوق این چه باد خرمست\nتا کجا بودی که جانم تازه می‌گردد به بوی\n\nمطربان گویی در آوازند و مستان در سماع\nشاهدان در حالت و شوریدگان درهای و هوی\n\nای رفیق آنچ از بلای عشق بر من می‌رود\nگر به ترک من نمی‌گویی به ترک من بگوی\n\nای که پای رفتنت کندست و راه وصل تند\nبازگشتن هم نشاید تا قدم داری بپوی\n\nگر ببینی گریه زارم ندانی فرق کرد\nکآب چشمست این که پیشت می‌رود یا آب جوی\n\nگوی را گفتند کای بیچاره سرگردان مباش\nگوی مسکین را چه تاوانست چوگان را به گوی\n\nای که گفتی دل بشوی از مهر یار مهربان\nمن دل از مهرش نمی‌شویم تو دست از من بشوی\n\nسعدیا عاشق نشاید بودن اندر خانقاه\nشاهدبازی فراخ و زاهدان تنگ خوی\n\n",
            "Source": "https://ganjoor.net/saadi/divan/ghazals/sh631/",
            "Title": "غزل ۶۳۱"
        },
        "9954": {
            "Audio": null,
            "Author": "سعدی",
            "Book": "غزلیات سعدی",
            "Poem": "سرو سیمینا به صحرا می‌روی\nنیک بدعهدی که بی ما می‌روی\n\nکس بدین شوخی و رعنایی نرفت\nخود چنینی یا به عمدا می‌روی\n\nروی پنهان دارد از مردم پری\nتو پری روی آشکارا می‌روی\n\nگر تماشا می‌کنی در خود نگر\nیا به خوشتر زین تماشا می‌روی\n\nمی‌نوازی بنده را یا می‌کشی\nمی‌نشینی یک نفس یا می‌روی\n\nاندرونم با تو می‌آید ولیک\nخائفم گر دست غوغا می‌روی\n\nما خود اندر قید فرمان توایم\nتا کجا دیگر به یغما می‌روی\n\nجان نخواهد بردن از تو هیچ دل\nشهر بگرفتی به صحرا می‌روی\n\nگر قدم بر چشم من خواهی نهاد\nدیده بر ره می‌نهم تا می‌روی\n\nما به دشنام از تو راضی گشته‌ایم\nوز دعای ما به سودا می‌روی\n\nگر چه آرام از دل ما می‌رود\nهمچنین می‌رو که زیبا می‌روی\n\nدیده سعدی و دل همراه توست\nتا نپنداری که تنها می‌روی\n\n",
            "Source": "https://ganjoor.net/saadi/divan/ghazals/sh632/",
            "Title": "غزل ۶۳۲"
        },
        "9955": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای باد صبحدم خبر دلستان بگوی\nوصف جمال آن بت نامهربان بگوی\n\nبگذار مشک و بوی سر زلف او بیار\nیاد شکر مکن سخنی زان دهان بگوی\n\nبستم به عشق موی میانش کمر چو مور\nگر وقت بینی این سخن اندر میان بگوی\n\nبا بلبلان سوخته بال ضمیر من\nپیغام آن دو طوطی شکرفشان بگوی\n\nدانم که باز بر سر کویش گذر کنی\nگر بشنود حدیث منش در نهان بگوی\n\nکای دل ربوده از بر من حکم از آن توست\nگر نیز گوییم به مثل ترک جان بگوی\n\nهر لحظه راز دل جهدم بر سر زبان\nدل می‌تپد که عمر بشد وارهان بگوی\n\nسر دل از زبان نشود هرگز آشکار\nگر دل موافقت نکند کای زبان بگوی\n\nای باد صبح دشمن سعدی مراد یافت\nنزدیک دوستان وی این داستان بگوی\n\n",
            "Source": "https://ganjoor.net/saadi/divan/ghazals/sh633/",
            "Title": "غزل ۶۳۳"
        },
        "9956": {
            "Audio": null,
            "Author": "سعدی",
            "Book": "غزلیات سعدی",
            "Poem": "ای که به حسن قامتت سرو ندیده‌ام سهی\nگر همه دشمنی کنی از همه دوستان بهی\n\nجور بکن که حاکمان جور کنند بر رهی\nشیر که پایبند شد تن بدهد به روبهی\n\nاز نظرت کجا رود ور برود تو همرهی\nرفت و رها نمی‌کنی آمد و ره نمی‌دهی\n\nشاید اگر نظر کنی ای که ز دردم آگهی\nور نکنی اثر کند دود دل سحرگهی\n\nسعدی و عمر و زید را هیچ محل نمی‌نهی\nوین همه لاف می‌زنیم از دهل میان تهی\n\n",
            "Source": "https://ganjoor.net/saadi/divan/ghazals/sh634/",
            "Title": "غزل ۶۳۴"
        },
        "9957": {
            "Audio": null,
            "Author": "سعدی",
            "Book": "غزلیات سعدی",
            "Poem": "اگرم حیات بخشی و گرم هلاک خواهی\nسر بندگی به حکمت بنهم که پادشاهی\n\nمن اگر هزار خدمت بکنم گناهکارم\nتو هزار خون ناحق بکنی و بی گناهی\n\nبه کسی نمی‌توانم که شکایت از تو خوانم\nهمه جانب تو خواهند و تو آن کنی که خواهی\n\nتو به آفتاب مانی ز کمال حسن طلعت\nکه نظر نمی‌تواند که ببیندت که ماهی\n\nمن اگر چنان که نهیست نظر به دوست کردن\nهمه عمر توبه کردم که نگردم از مناهی\n\nبه خدای اگر به دردم بکشی که برنگردم\nکسی از تو چون گریزد که تواش گریزگاهی\n\nمنم ای نگار و چشمی که در انتظار رویت\nهمه شب نخفت مسکین و بخفت مرغ و ماهی\n\nو گر این شب درازم بکشد در آرزویت\nنه عجب که زنده گردم به نسیم صبحگاهی\n\nغم عشق اگر بکوشم که ز دوستان بپوشم\nسخنان سوزناکم بدهد بر آن گواهی\n\nخضری چو کلک سعدی همه روز در سیاحت\nنه عجب گر آب حیوان به درآید از سیاهی\n\n",
            "Source": "https://ganjoor.net/saadi/divan/ghazals/sh635/",
            "Title": "غزل ۶۳۵"
        },
        "9958": {
            "Audio": null,
            "Author": "سعدی",
            "Book": "غزلیات سعدی",
            "Poem": "نشنیده‌ام که ماهی بر سر نهد کلاهی\nیا سرو با جوانان هرگز رود به راهی\n\nسرو بلند بستان با این همه لطافت\nهر روزش از گریبان سر برنکرد ماهی\n\nگر من سخن نگویم در حسن اعتدالت\nبالات خود بگوید زین راستتر گواهی\n\nروزی چو پادشاهان خواهم که برنشینی\nتا بشنوی ز هر سو فریاد دادخواهی\n\nبا لشکرت چه حاجت رفتن به جنگ دشمن\nتو خود به چشم و ابرو برهم زنی سپاهی\n\nخیلی نیازمندان بر راهت ایستاده\nگر می‌کنی به رحمت در کشتگان نگاهی\n\nایمن مشو که رویت آیینه‌ایست روشن\nتا کی چنین بماند وز هر کناره آهی\n\nگویی چه جرم دیدی تا دشمنم گرفتی\nخود را نمی‌شناسم جز دوستی گناهی\n\nای ماه سروقامت شکرانه سلامت\nاز حال زیردستان می‌پرس گاه گاهی\n\nشیری در این قضیت کهتر شده ز موری\nکوهی در این ترازو کمتر شده ز کاهی\n\nترسم چو بازگردی از دست رفته باشم\nوز رستنی نبینی بر گور من گیاهی\n\nسعدی به هر چه آید گردن بنه که شاید\nپیش که داد خواهی از دست پادشاهی\n\n",
            "Source": "https://ganjoor.net/saadi/divan/ghazals/sh636/",
            "Title": "غزل ۶۳۶"
        },
        "9959": {
            "Audio": null,
            "Author": "سعدی",
            "Book": "غزلیات سعدی",
            "Poem": "ندانم از من خسته جگر چه می‌خواهی\nدلم به غمزه ربودی دگر چه می‌خواهی\n\nاگر تو بر دل آشفتگان ببخشایی\nز روزگار من آشفته‌تر چه می‌خواهی\n\nبه هرزه عمر من اندر سر هوای تو شد\nجفا ز حد بگذشت ای پسر چه می‌خواهی\n\nز دیده و سر من آن چه اختیار توست\nبه دیده هر چه تو گویی به سر چه می‌خواهی\n\nشنیده‌ام که تو را التماس شعر رهیست\nتو کان شهد و نباتی شکر چه می‌خواهی\n\nبه عمری از رخ خوب تو برده‌ام نظری\nکنون غرامت آن یک نظر چه می‌خواهی\n\nدریغ نیست ز تو هر چه هست سعدی را\nوی آن کند که تو گویی دگر چه می‌خواهی\n\n",
            "Source": "https://ganjoor.net/saadi/divan/ghazals/sh637/",
            "Title": "غزل ۶۳۷"
        }
    }
]
