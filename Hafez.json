[
    {
        "2130": {
            "Audio": "https://i.ganjoor.net/a/2130.ogg",
            "Author": "حافظ",
            "Book": "غزلیات حافظ",
            "Poem": "الا یا ایها الساقی ادر کاسا و ناولها\nکه عشق آسان نمود اول ولی افتاد مشکل‌ها\n\nبه بوی نافه‌ای کاخر صبا زان طره بگشاید\nز تاب جعد مشکینش چه خون افتاد در دل‌ها\n\nمرا در منزل جانان چه امن عیش چون هر دم\nجرس فریاد می‌دارد که بربندید محمل‌ها\n\nبه می سجاده رنگین کن گرت پیر مغان گوید\nکه سالک بی‌خبر نبود ز راه و رسم منزل‌ها\n\nشب تاریک و بیم موج و گردابی چنین هایل\nکجا دانند حال ما سبکباران ساحل‌ها\n\nهمه کارم ز خود کامی به بدنامی کشید آخر\nنهان کی ماند آن رازی کز او سازند محفل‌ها\n\nحضوری گر همی‌خواهی از او غایب مشو حافظ\nمتی ما تلق من تهوی دع الدنیا و اهملها\n\n",
            "Source": "https://ganjoor.net/hafez/ghazal/sh1/",
            "Title": "\r\nغزل شمارهٔ ۱"
        },
        "2131": {
            "Audio": "https://i.ganjoor.net/a/2131.ogg",
            "Author": "حافظ",
            "Book": "غزلیات حافظ",
            "Poem": "صلاح کار کجا و من خراب کجا\nببین تفاوت ره کز کجاست تا به کجا\n\nدلم ز صومعه بگرفت و خرقه سالوس\nکجاست دیر مغان و شراب ناب کجا\n\nچه نسبت است به رندی صلاح و تقوا را\nسماع وعظ کجا نغمه رباب کجا\n\nز روی دوست دل دشمنان چه دریابد\nچراغ مرده کجا شمع آفتاب کجا\n\nچو کحل بینش ما خاک آستان شماست\nکجا رویم بفرما از این جناب کجا\n\nمبین به سیب زنخدان که چاه در راه است\nکجا همی‌روی ای دل بدین شتاب کجا\n\nبشد که یاد خوشش باد روزگار وصال\nخود آن کرشمه کجا رفت و آن عتاب کجا\n\nقرار و خواب ز حافظ طمع مدار ای دوست\nقرار چیست صبوری کدام و خواب کجا\n\n",
            "Source": "https://ganjoor.net/hafez/ghazal/sh2/",
            "Title": "\r\nغزل شمارهٔ ۲"
        },
        "2132": {
            "Audio": "https://i.ganjoor.net/a/2132.ogg",
            "Author": "حافظ",
            "Book": "غزلیات حافظ",
            "Poem": "اگر آن ترک شیرازی به دست آرد دل ما را\nبه خال هندویش بخشم سمرقند و بخارا را\n\nبده ساقی می باقی که در جنت نخواهی یافت\nکنار آب رکن آباد و گلگشت مصلا را\n\nفغان کاین لولیان شوخ شیرین کار شهرآشوب\nچنان بردند صبر از دل که ترکان خوان یغما را\n\nز عشق ناتمام ما جمال یار مستغنی است\nبه آب و رنگ و خال و خط چه حاجت روی زیبا را\n\nمن از آن حسن روزافزون که یوسف داشت دانستم\nکه عشق از پرده عصمت برون آرد زلیخا را\n\nاگر دشنام فرمایی و گر نفرین دعا گویم\nجواب تلخ می‌زیبد لب لعل شکرخا را\n\nنصیحت گوش کن جانا که از جان دوست‌تر دارند\nجوانان سعادتمند پند پیر دانا را\n\nحدیث از مطرب و می گو و راز دهر کمتر جو\nکه کس نگشود و نگشاید به حکمت این معما را\n\nغزل گفتی و در سفتی بیا و خوش بخوان حافظ\nکه بر نظم تو افشاند فلک عقد ثریا را\n\n",
            "Source": "https://ganjoor.net/hafez/ghazal/sh3/",
            "Title": "\r\nغزل شمارهٔ ۳"
        },
        "2133": {
            "Audio": "https://i.ganjoor.net/a/2133.ogg",
            "Author": "حافظ",
            "Book": "غزلیات حافظ",
            "Poem": "صبا به لطف بگو آن غزال رعنا را\nکه سر به کوه و بیابان تو داده‌ای ما را\n\nشکرفروش که عمرش دراز باد چرا\nتفقدی نکند طوطی شکرخا را\n\nغرور حسنت اجازت مگر نداد ای گل\nکه پرسشی نکنی عندلیب شیدا را\n\nبه خلق و لطف توان کرد صید اهل نظر\nبه بند و دام نگیرند مرغ دانا را\n\nندانم از چه سبب رنگ آشنایی نیست\nسهی قدان سیه چشم ماه سیما را\n\nچو با حبیب نشینی و باده پیمایی\nبه یاد دار محبان بادپیما را\n\nجز این قدر نتوان گفت در جمال تو عیب\nکه وضع مهر و وفا نیست روی زیبا را\n\nدر آسمان نه عجب گر به گفته حافظ\nسرود زهره به رقص آورد مسیحا را\n\n",
            "Source": "https://ganjoor.net/hafez/ghazal/sh4/",
            "Title": "\r\nغزل شمارهٔ ۴"
        },
        "2134": {
            "Audio": "https://i.ganjoor.net/a/2134.ogg",
            "Author": "حافظ",
            "Book": "غزلیات حافظ",
            "Poem": "دل می‌رود ز دستم صاحب دلان خدا را\nدردا که راز پنهان خواهد شد آشکارا\n\nکشتی شکستگانیم ای باد شرطه برخیز\nباشد که بازبینم دیدار آشنا را\n\nده روزه مهر گردون افسانه است و افسون\nنیکی به جای یاران فرصت شمار یارا\n\nدر حلقه گل و مل خوش خواند دوش بلبل\nهات الصبوح هبوا یا ایها السکارا\n\nای صاحب کرامت شکرانه سلامت\nروزی تفقدی کن درویش بی‌نوا را\n\nآسایش دو گیتی تفسیر این دو حرف است\nبا دوستان مروت با دشمنان مدارا\n\nدر کوی نیک نامی ما را گذر ندادند\nگر تو نمی‌پسندی تغییر کن قضا را\n\nآن تلخ وش که صوفی ام الخبائثش خواند\nاشهی لنا و احلی من قبله العذارا\n\nهنگام تنگدستی در عیش کوش و مستی\nکاین کیمیای هستی قارون کند گدا را\n\nسرکش مشو که چون شمع از غیرتت بسوزد\nدلبر که در کف او موم است سنگ خارا\n\nآیینه سکندر جام می است بنگر\nتا بر تو عرضه دارد احوال ملک دارا\n\nساقی بده بشارت رندان پارسا را\nحافظ به خود نپوشید این خرقه می آلود\n\nای شیخ پاکدامن معذور دار ما را\n",
            "Source": "https://ganjoor.net/hafez/ghazal/sh5/",
            "Title": "\r\nغزل شمارهٔ ۵"
        },
        "2135": {
            "Audio": "https://i.ganjoor.net/a/2135.ogg",
            "Author": "حافظ",
            "Book": "غزلیات حافظ",
            "Poem": "به ملازمان سلطان که رساند این دعا را\nکه به شکر پادشاهی ز نظر مران گدا را\n\nز رقیب دیوسیرت به خدای خود پناهم\nمگر آن شهاب ثاقب مددی دهد خدا را\n\nمژه سیاهت ار کرد به خون ما اشارت\nز فریب او بیندیش و غلط مکن نگارا\n\nدل عالمی بسوزی چو عذار برفروزی\nتو از این چه سود داری که نمی‌کنی مدارا\n\nهمه شب در این امیدم که نسیم صبحگاهی\nبه پیام آشنایان بنوازد آشنا را\n\nچه قیامت است جانا که به عاشقان نمودی\nدل و جان فدای رویت بنما عذار ما را\n\nبه خدا که جرعه‌ای ده تو به حافظ سحرخیز\nکه دعای صبحگاهی اثری کند شما را\n\n",
            "Source": "https://ganjoor.net/hafez/ghazal/sh6/",
            "Title": "\r\nغزل شمارهٔ ۶"
        },
        "2136": {
            "Audio": "https://i.ganjoor.net/a/2136.ogg",
            "Author": "حافظ",
            "Book": "غزلیات حافظ",
            "Poem": "صوفی بیا که آینه صافیست جام را\nتا بنگری صفای می لعل فام را\n\nراز درون پرده ز رندان مست پرس\nکاین حال نیست زاهد عالی مقام را\n\nعنقا شکار کس نشود دام بازچین\nکان جا همیشه باد به دست است دام را\n\nدر بزم دور یک دو قدح درکش و برو\nیعنی طمع مدار وصال دوام را\n\nای دل شباب رفت و نچیدی گلی ز عیش\nپیرانه سر مکن هنری ننگ و نام را\n\nدر عیش نقد کوش که چون آبخور نماند\nآدم بهشت روضه دارالسلام را\n\nما را بر آستان تو بس حق خدمت است\nای خواجه بازبین به ترحم غلام را\n\nحافظ مرید جام می است ای صبا برو\nوز بنده بندگی برسان شیخ جام را\n\n",
            "Source": "https://ganjoor.net/hafez/ghazal/sh7/",
            "Title": "\r\nغزل شمارهٔ ۷"
        },
        "2137": {
            "Audio": "https://i.ganjoor.net/a/2137.ogg",
            "Author": "حافظ",
            "Book": "غزلیات حافظ",
            "Poem": "ساقیا برخیز و درده جام را\nخاک بر سر کن غم ایام را\n\nساغر می بر کفم نه تا ز بر\nبرکشم این دلق ازرق فام را\n\nگر چه بدنامیست نزد عاقلان\nما نمی‌خواهیم ننگ و نام را\n\nباده درده چند از این باد غرور\nخاک بر سر نفس نافرجام را\n\nدود آه سینهٔ نالان من\nسوخت این افسردگان خام را\n\nمحرم راز دل شیدای خود\nکس نمی‌بینم ز خاص و عام را\n\nبا دلارامی مرا خاطر خوش است\nکز دلم یک باره برد آرام را\n\nننگرد دیگر به سرو اندر چمن\nهر که دید آن سرو سیم اندام را\n\nصبر کن حافظ به سختی روز و شب\nعاقبت روزی بیابی کام را\n\n",
            "Source": "https://ganjoor.net/hafez/ghazal/sh8/",
            "Title": "\r\nغزل شمارهٔ ۸"
        },
        "2138": {
            "Audio": "https://i.ganjoor.net/a/2138.ogg",
            "Author": "حافظ",
            "Book": "غزلیات حافظ",
            "Poem": "رونق عهد شباب است دگر بستان را\nمی‌رسد مژده گل بلبل خوش الحان را\n\nای صبا گر به جوانان چمن بازرسی\nخدمت ما برسان سرو و گل و ریحان را\n\nگر چنین جلوه کند مغبچه باده فروش\nخاکروب در میخانه کنم مژگان را\n\nای که بر مه کشی از عنبر سارا چوگان\nمضطرب حال مگردان من سرگردان را\n\nترسم این قوم که بر دردکشان می‌خندند\nدر سر کار خرابات کنند ایمان را\n\nیار مردان خدا باش که در کشتی نوح\nهست خاکی که به آبی نخرد طوفان را\n\nبرو از خانه گردون به در و نان مطلب\nکان سیه کاسه در آخر بکشد مهمان را\n\nهر که را خوابگه آخر مشتی خاک است\nگو چه حاجت که به افلاک کشی ایوان را\n\nماه کنعانی من مسند مصر آن تو شد\nوقت آن است که بدرود کنی زندان را\n\nحافظا می خور و رندی کن و خوش باش ولی\nدام تزویر مکن چون دگران قرآن را\n\n",
            "Source": "https://ganjoor.net/hafez/ghazal/sh9/",
            "Title": "\r\nغزل شمارهٔ ۹"
        },
        "2139": {
            "Audio": "https://i.ganjoor.net/a/2139.ogg",
            "Author": "حافظ",
            "Book": "غزلیات حافظ",
            "Poem": "دوش از مسجد سوی میخانه آمد پیر ما\nچیست یاران طریقت بعد از این تدبیر ما\n\nما مریدان روی سوی قبله چون آریم چون\nروی سوی خانه خمار دارد پیر ما\n\nدر خرابات طریقت ما به هم منزل شویم\nکاین چنین رفته‌ست در عهد ازل تقدیر ما\n\nعقل اگر داند که دل در بند زلفش چون خوش است\nعاقلان دیوانه گردند از پی زنجیر ما\n\nروی خوبت آیتی از لطف بر ما کشف کرد\nزان زمان جز لطف و خوبی نیست در تفسیر ما\n\nبا دل سنگینت آیا هیچ درگیرد شبی\nآه آتشناک و سوز سینه شبگیر ما\n\nتیر آه ما ز گردون بگذرد حافظ خموش\nرحم کن بر جان خود پرهیز کن از تیر ما\n\n",
            "Source": "https://ganjoor.net/hafez/ghazal/sh10/",
            "Title": "\r\nغزل شمارهٔ ۱۰"
        },
        "2140": {
            "Audio": "https://i.ganjoor.net/a/2140.ogg",
            "Author": "حافظ",
            "Book": "غزلیات حافظ",
            "Poem": "ساقی به نور باده برافروز جام ما\nمطرب بگو که کار جهان شد به کام ما\n\nما در پیاله عکس رخ یار دیده‌ایم\nای بی‌خبر ز لذت شرب مدام ما\n\nهرگز نمیرد آن که دلش زنده شد به عشق\nثبت است بر جریده عالم دوام ما\n\nچندان بود کرشمه و ناز سهی قدان\nکاید به جلوه سرو صنوبرخرام ما\n\nای باد اگر به گلشن احباب بگذری\nزنهار عرضه ده بر جانان پیام ما\n\nگو نام ما ز یاد به عمدا چه می‌بری\nخود آید آن که یاد نیاری ز نام ما\n\nمستی به چشم شاهد دلبند ما خوش است\nزان رو سپرده‌اند به مستی زمام ما\n\nترسم که صرفه‌ای نبرد روز بازخواست\nنان حلال شیخ ز آب حرام ما\n\nحافظ ز دیده دانه اشکی همی‌فشان\nباشد که مرغ وصل کند قصد دام ما\n\nدریای اخضر فلک و کشتی هلال\nهستند غرق نعمت حاجی قوام ما\n\n",
            "Source": "https://ganjoor.net/hafez/ghazal/sh11/",
            "Title": "\r\nغزل شمارهٔ ۱۱"
        },
        "2141": {
            "Audio": "https://i.ganjoor.net/a/2141.ogg",
            "Author": "حافظ",
            "Book": "غزلیات حافظ",
            "Poem": "ای فروغ ماه حسن از روی رخشان شما\nآب روی خوبی از چاه زنخدان شما\n\nعزم دیدار تو دارد جان بر لب آمده\nبازگردد یا برآید چیست فرمان شما\n\nکس به دور نرگست طرفی نبست از عافیت\nبه که نفروشند مستوری به مستان شما\n\nبخت خواب آلود ما بیدار خواهد شد مگر\nزان که زد بر دیده آبی روی رخشان شما\n\nبا صبا همراه بفرست از رخت گلدسته‌ای\nبو که بویی بشنویم از خاک بستان شما\n\nعمرتان باد و مراد ای ساقیان بزم جم\nگر چه جام ما نشد پرمی به دوران شما\n\nدل خرابی می‌کند دلدار را آگه کنید\nزینهار ای دوستان جان من و جان شما\n\nکی دهد دست این غرض یا رب که همدستان شوند\nخاطر مجموع ما زلف پریشان شما\n\nدور دار از خاک و خون دامن چو بر ما بگذری\nکاندر این ره کشته بسیارند قربان شما\n\nمی‌کند حافظ دعایی بشنو آمینی بگو\nروزی ما باد لعل شکرافشان شما\n\nای صبا با ساکنان شهر یزد از ما بگو\nکای سر حق ناشناسان گوی چوگان شما\n\nگر چه دوریم از بساط قرب همت دور نیست\nبنده شاه شماییم و ثناخوان شما\n\nای شهنشاه بلنداختر خدا را همتی\nتا ببوسم همچو اختر خاک ایوان شما\n\n",
            "Source": "https://ganjoor.net/hafez/ghazal/sh12/",
            "Title": "\r\nغزل شمارهٔ ۱۲"
        },
        "2142": {
            "Audio": "https://i.ganjoor.net/a/2142.ogg",
            "Author": "حافظ",
            "Book": "غزلیات حافظ",
            "Poem": "می‌دمد صبح و کله بست سحاب\nالصبوح الصبوح یا اصحاب\n\nمی‌چکد ژاله بر رخ لاله\nالمدام المدام یا احباب\n\nمی‌وزد از چمن نسیم بهشت\nهان بنوشید دم به دم می ناب\n\nتخت زمرد زده است گل به چمن\nراح چون لعل آتشین دریاب\n\nدر میخانه بسته‌اند دگر\nافتتح یا مفتح الابواب\n\nلب و دندانت را حقوق نمک\nهست بر جان و سینه‌های کباب\n\nاین چنین موسمی عجب باشد\nکه ببندند میکده به شتاب\n\nبر رخ ساقی پری پیکر\nهمچو حافظ بنوش باده ناب\n\n",
            "Source": "https://ganjoor.net/hafez/ghazal/sh13/",
            "Title": "\r\nغزل شمارهٔ ۱۳"
        },
        "2143": {
            "Audio": "https://i.ganjoor.net/a/2143.ogg",
            "Author": "حافظ",
            "Book": "غزلیات حافظ",
            "Poem": "گفتم ای سلطان خوبان رحم کن بر این غریب\nگفت در دنبال دل ره گم کند مسکین غریب\n\nگفتمش مگذر زمانی گفت معذورم بدار\nخانه پروردی چه تاب آرد غم چندین غریب\n\nخفته بر سنجاب شاهی نازنینی را چه غم\nگر ز خار و خاره سازد بستر و بالین غریب\n\nای که در زنجیر زلفت جای چندین آشناست\nخوش فتاد آن خال مشکین بر رخ رنگین غریب\n\nمی‌نماید عکس می در رنگ روی مه وشت\nهمچو برگ ارغوان بر صفحه نسرین غریب\n\nبس غریب افتاده است آن مور خط گرد رخت\nگر چه نبود در نگارستان خط مشکین غریب\n\nگفتم ای شام غریبان طره شبرنگ تو\nدر سحرگاهان حذر کن چون بنالد این غریب\n\nگفت حافظ آشنایان در مقام حیرتند\nدور نبود گر نشیند خسته و مسکین غریب\n\n",
            "Source": "https://ganjoor.net/hafez/ghazal/sh14/",
            "Title": "\r\nغزل شمارهٔ ۱۴"
        },
        "2144": {
            "Audio": "https://i.ganjoor.net/a/2144.ogg",
            "Author": "حافظ",
            "Book": "غزلیات حافظ",
            "Poem": "ای شاهد قدسی که کشد بند نقابت\nو ای مرغ بهشتی که دهد دانه و آبت\n\nخوابم بشد از دیده در این فکر جگرسوز\nکاغوش که شد منزل آسایش و خوابت\n\nدرویش نمی‌پرسی و ترسم که نباشد\nاندیشه آمرزش و پروای ثوابت\n\nراه دل عشاق زد آن چشم خماری\nپیداست از این شیوه که مست است شرابت\n\nتیری که زدی بر دلم از غمزه خطا رفت\nتا باز چه اندیشه کند رای صوابت\n\nهر ناله و فریاد که کردم نشنیدی\nپیداست نگارا که بلند است جنابت\n\nدور است سر آب از این بادیه هش دار\nتا غول بیابان نفریبد به سرابت\n\nتا در ره پیری به چه آیین روی ای دل\nباری به غلط صرف شد ایام شبابت\n\nای قصر دل افروز که منزلگه انسی\nیا رب مکناد آفت ایام خرابت\n\nحافظ نه غلامیست که از خواجه گریزد\nصلحی کن و بازآ که خرابم ز عتابت\n\n",
            "Source": "https://ganjoor.net/hafez/ghazal/sh15/",
            "Title": "\r\nغزل شمارهٔ ۱۵"
        },
        "2145": {
            "Audio": "https://i.ganjoor.net/a/2145.ogg",
            "Author": "حافظ",
            "Book": "غزلیات حافظ",
            "Poem": "خمی که ابروی شوخ تو در کمان انداخت\nبه قصد جان من زار ناتوان انداخت\n\nنبود نقش دو عالم که رنگ الفت بود\nزمانه طرح محبت نه این زمان انداخت\n\nبه یک کرشمه که نرگس به خودفروشی کرد\nفریب چشم تو صد فتنه در جهان انداخت\n\nشراب خورده و خوی کرده می‌روی به چمن\nکه آب روی تو آتش در ارغوان انداخت\n\nبه بزمگاه چمن دوش مست بگذشتم\nچو از دهان توام غنچه در گمان انداخت\n\nبنفشه طره مفتول خود گره می‌زد\nصبا حکایت زلف تو در میان انداخت\n\nز شرم آن که به روی تو نسبتش کردم\nسمن به دست صبا خاک در دهان انداخت\n\nمن از ورع می و مطرب ندیدمی زین پیش\nهوای مغبچگانم در این و آن انداخت\n\nکنون به آب می لعل خرقه می‌شویم\nنصیبه ازل از خود نمی‌توان انداخت\n\nمگر گشایش حافظ در این خرابی بود\nکه بخشش ازلش در می مغان انداخت\n\nجهان به کام من اکنون شود که دور زمان\nمرا به بندگی خواجه جهان انداخت\n\n",
            "Source": "https://ganjoor.net/hafez/ghazal/sh16/",
            "Title": "\r\nغزل شمارهٔ ۱۶"
        },
        "2146": {
            "Audio": "https://i.ganjoor.net/a/2146.ogg",
            "Author": "حافظ",
            "Book": "غزلیات حافظ",
            "Poem": "سینه از آتش دل در غم جانانه بسوخت\nآتشی بود در این خانه که کاشانه بسوخت\n\nتنم از واسطه دوری دلبر بگداخت\nجانم از آتش مهر رخ جانانه بسوخت\n\nسوز دل بین که ز بس آتش اشکم دل شمع\nدوش بر من ز سر مهر چو پروانه بسوخت\n\nآشنایی نه غریب است که دلسوز من است\nچون من از خویش برفتم دل بیگانه بسوخت\n\nخرقه زهد مرا آب خرابات ببرد\nخانه عقل مرا آتش میخانه بسوخت\n\nچون پیاله دلم از توبه که کردم بشکست\nهمچو لاله جگرم بی می و خمخانه بسوخت\n\nماجرا کم کن و بازآ که مرا مردم چشم\nخرقه از سر به درآورد و به شکرانه بسوخت\n\nترک افسانه بگو حافظ و می نوش دمی\nکه نخفتیم شب و شمع به افسانه بسوخت\n\n",
            "Source": "https://ganjoor.net/hafez/ghazal/sh17/",
            "Title": "\r\nغزل شمارهٔ ۱۷"
        },
        "2147": {
            "Audio": "https://i.ganjoor.net/a/2147.ogg",
            "Author": "حافظ",
            "Book": "غزلیات حافظ",
            "Poem": "ساقیا آمدن عید مبارک بادت\nوان مواعید که کردی مرواد از یادت\n\nدر شگفتم که در این مدت ایام فراق\nبرگرفتی ز حریفان دل و دل می‌دادت\n\nبرسان بندگی دختر رز گو به درآی\nکه دم و همت ما کرد ز بند آزادت\n\nشادی مجلسیان در قدم و مقدم توست\nجای غم باد مر آن دل که نخواهد شادت\n\nشکر ایزد که ز تاراج خزان رخنه نیافت\nبوستان سمن و سرو و گل و شمشادت\n\nچشم بد دور کز آن تفرقه‌ات بازآورد\nطالع نامور و دولت مادرزادت\n\nحافظ از دست مده دولت این کشتی نوح\nور نه طوفان حوادث ببرد بنیادت\n\n",
            "Source": "https://ganjoor.net/hafez/ghazal/sh18/",
            "Title": "\r\nغزل شمارهٔ ۱۸"
        },
        "2148": {
            "Audio": "https://i.ganjoor.net/a/2148.ogg",
            "Author": "حافظ",
            "Book": "غزلیات حافظ",
            "Poem": "ای نسیم سحر آرامگه یار کجاست\nمنزل آن مه عاشق کش عیار کجاست\n\nشب تار است و ره وادی ایمن در پیش\nآتش طور کجا موعد دیدار کجاست\n\nهر که آمد به جهان نقش خرابی دارد\nدر خرابات بگویید که هشیار کجاست\n\nآن کس است اهل بشارت که اشارت داند\nنکته‌ها هست بسی محرم اسرار کجاست\n\nهر سر موی مرا با تو هزاران کار است\nما کجاییم و ملامت گر بی‌کار کجاست\n\nبازپرسید ز گیسوی شکن در شکنش\nکاین دل غمزده سرگشته گرفتار کجاست\n\nعقل دیوانه شد آن سلسله مشکین کو\nدل ز ما گوشه گرفت ابروی دلدار کجاست\n\nساقی و مطرب و می جمله مهیاست ولی\nعیش بی یار مهیا نشود یار کجاست\n\nحافظ از باد خزان در چمن دهر مرنج\nفکر معقول بفرما گل بی خار کجاست\n\n",
            "Source": "https://ganjoor.net/hafez/ghazal/sh19/",
            "Title": "\r\nغزل شمارهٔ ۱۹"
        },
        "2149": {
            "Audio": "https://i.ganjoor.net/a/2149.ogg",
            "Author": "حافظ",
            "Book": "غزلیات حافظ",
            "Poem": "روزه یک سو شد و عید آمد و دل‌ها برخاست\nمی ز خمخانه به جوش آمد و می باید خواست\n\nنوبه زهدفروشان گران جان بگذشت\nوقت رندی و طرب کردن رندان پیداست\n\nچه ملامت بود آن را که چنین باده خورد\nاین چه عیب است بدین بی‌خردی وین چه خطاست\n\nباده نوشی که در او روی و ریایی نبود\nبهتر از زهدفروشی که در او روی و ریاست\n\nما نه رندان ریاییم و حریفان نفاق\nآن که او عالم سر است بدین حال گواست\n\nفرض ایزد بگزاریم و به کس بد نکنیم\nوان چه گویند روا نیست نگوییم رواست\n\nچه شود گر من و تو چند قدح باده خوریم\nباده از خون رزان است نه از خون شماست\n\nاین چه عیب است کز آن عیب خلل خواهد بود\nور بود نیز چه شد مردم بی‌عیب کجاست\n\n",
            "Source": "https://ganjoor.net/hafez/ghazal/sh20/",
            "Title": "\r\nغزل شمارهٔ ۲۰"
        },
        "2150": {
            "Audio": "https://i.ganjoor.net/a/2150.ogg",
            "Author": "حافظ",
            "Book": "غزلیات حافظ",
            "Poem": "دل و دینم شد و دلبر به ملامت برخاست\nگفت با ما منشین کز تو سلامت برخاست\n\nکه شنیدی که در این بزم دمی خوش بنشست\nکه نه در آخر صحبت به ندامت برخاست\n\nشمع اگر زان لب خندان به زبان لافی زد\nپیش عشاق تو شب‌ها به غرامت برخاست\n\nدر چمن باد بهاری ز کنار گل و سرو\nبه هواداری آن عارض و قامت برخاست\n\nمست بگذشتی و از خلوتیان ملکوت\nبه تماشای تو آشوب قیامت برخاست\n\nپیش رفتار تو پا برنگرفت از خجلت\nسرو سرکش که به ناز از قد و قامت برخاست\n\nحافظ این خرقه بینداز مگر جان ببری\nکاتش از خرقه سالوس و کرامت برخاست\n\n",
            "Source": "https://ganjoor.net/hafez/ghazal/sh21/",
            "Title": "\r\nغزل شمارهٔ ۲۱"
        },
        "2151": {
            "Audio": "https://i.ganjoor.net/a/2151.ogg",
            "Author": "حافظ",
            "Book": "غزلیات حافظ",
            "Poem": "چو بشنوی سخن اهل دل مگو که خطاست\nسخن شناس نه‌ای جان من خطا این جاست\n\nسرم به دنیی و عقبی فرو نمی‌آید\nتبارک الله از این فتنه‌ها که در سر ماست\n\nدر اندرون من خسته دل ندانم کیست\nکه من خموشم و او در فغان و در غوغاست\n\nدلم ز پرده برون شد کجایی ای مطرب\nبنال هان که از این پرده کار ما به نواست\n\nمرا به کار جهان هرگز التفات نبود\nرخ تو در نظر من چنین خوشش آراست\n\nنخفته‌ام ز خیالی که می‌پزد دل من\nخمار صدشبه دارم شرابخانه کجاست\n\nچنین که صومعه آلوده شد ز خون دلم\nگرم به باده بشویید حق به دست شماست\n\nاز آن به دیر مغانم عزیز می‌دارند\nکه آتشی که نمیرد همیشه در دل ماست\n\nچه ساز بود که در پرده می‌زد آن مطرب\nکه رفت عمر و هنوزم دماغ پر ز هواست\n\nندای عشق تو دیشب در اندرون دادند\nفضای سینه حافظ هنوز پر ز صداست\n\n",
            "Source": "https://ganjoor.net/hafez/ghazal/sh22/",
            "Title": "\r\nغزل شمارهٔ ۲۲"
        },
        "2152": {
            "Audio": "https://i.ganjoor.net/a/2152.ogg",
            "Author": "حافظ",
            "Book": "غزلیات حافظ",
            "Poem": "خیال روی تو در هر طریق همره ماست\nنسیم موی تو پیوند جان آگه ماست\n\nبه رغم مدعیانی که منع عشق کنند\nجمال چهره تو حجت موجه ماست\n\nببین که سیب زنخدان تو چه می‌گوید\nهزار یوسف مصری فتاده در چه ماست\n\nاگر به زلف دراز تو دست ما نرسد\nگناه بخت پریشان و دست کوته ماست\n\nبه حاجب در خلوت سرای خاص بگو\nفلان ز گوشه نشینان خاک درگه ماست\n\nبه صورت از نظر ما اگر چه محجوب است\nهمیشه در نظر خاطر مرفه ماست\n\nاگر به سالی حافظ دری زند بگشای\nکه سال‌هاست که مشتاق روی چون مه ماست\n\n",
            "Source": "https://ganjoor.net/hafez/ghazal/sh23/",
            "Title": "\r\nغزل شمارهٔ ۲۳"
        },
        "2153": {
            "Audio": "https://i.ganjoor.net/a/2153.ogg",
            "Author": "حافظ",
            "Book": "غزلیات حافظ",
            "Poem": "مطلب طاعت و پیمان و صلاح از من مست\nکه به پیمانه کشی شهره شدم روز الست\n\nمن همان دم که وضو ساختم از چشمه عشق\nچارتکبیر زدم یک سره بر هر چه که هست\n\nمی بده تا دهمت آگهی از سر قضا\nکه به روی که شدم عاشق و از بوی که مست\n\nکمر کوه کم است از کمر مور این جا\nناامید از در رحمت مشو ای باده پرست\n\nبه جز آن نرگس مستانه که چشمش مرساد\nزیر این طارم فیروزه کسی خوش ننشست\n\nجان فدای دهنش باد که در باغ نظر\nچمن آرای جهان خوشتر از این غنچه نبست\n\nحافظ از دولت عشق تو سلیمانی شد\nیعنی از وصل تواش نیست به جز باد به دست\n\n",
            "Source": "https://ganjoor.net/hafez/ghazal/sh24/",
            "Title": "\r\nغزل شمارهٔ ۲۴"
        },
        "2154": {
            "Audio": "https://i.ganjoor.net/a/2154.ogg",
            "Author": "حافظ",
            "Book": "غزلیات حافظ",
            "Poem": "شکفته شد گل حمرا و گشت بلبل مست\nصلای سرخوشی ای صوفیان باده پرست\n\nاساس توبه که در محکمی چو سنگ نمود\nببین که جام زجاجی چه طرفه‌اش بشکست\n\nبیار باده که در بارگاه استغنا\nچه پاسبان و چه سلطان چه هوشیار و چه مست\n\nاز این رباط دودر چون ضرورت است رحیل\nرواق و طاق معیشت چه سربلند و چه پست\n\nمقام عیش میسر نمی‌شود بی‌رنج\nبلی به حکم بلا بسته‌اند عهد الست\n\nبه هست و نیست مرنجان ضمیر و خوش می‌باش\nکه نیستیست سرانجام هر کمال که هست\n\nشکوه آصفی و اسب باد و منطق طیر\nبه باد رفت و از او خواجه هیچ طرف نبست\n\nبه بال و پر مرو از ره که تیر پرتابی\nهوا گرفت زمانی ولی به خاک نشست\n\nزبان کلک تو حافظ چه شکر آن گوید\nکه گفته سخنت می‌برند دست به دست\n\n",
            "Source": "https://ganjoor.net/hafez/ghazal/sh25/",
            "Title": "\r\nغزل شمارهٔ ۲۵"
        },
        "2155": {
            "Audio": "https://i.ganjoor.net/a/2155.ogg",
            "Author": "حافظ",
            "Book": "غزلیات حافظ",
            "Poem": "زلف آشفته و خوی کرده و خندان لب و مست\nپیرهن چاک و غزل خوان و صراحی در دست\n\nنرگسش عربده جوی و لبش افسوس کنان\nنیم شب دوش به بالین من آمد بنشست\n\nسر فرا گوش من آورد به آواز حزین\nگفت ای عاشق دیرینه من خوابت هست\n\nعاشقی را که چنین باده شبگیر دهند\nکافر عشق بود گر نشود باده پرست\n\nبرو ای زاهد و بر دردکشان خرده مگیر\nکه ندادند جز این تحفه به ما روز الست\n\nآن چه او ریخت به پیمانه ما نوشیدیم\nاگر از خمر بهشت است وگر باده مست\n\nخنده جام می و زلف گره گیر نگار\nای بسا توبه که چون توبه حافظ بشکست\n\n",
            "Source": "https://ganjoor.net/hafez/ghazal/sh26/",
            "Title": "\r\nغزل شمارهٔ ۲۶"
        },
        "2156": {
            "Audio": "https://i.ganjoor.net/a/2156.ogg",
            "Author": "حافظ",
            "Book": "غزلیات حافظ",
            "Poem": "در دیر مغان آمد یارم قدحی در دست\nمست از می و میخواران از نرگس مستش مست\n\nدر نعل سمند او شکل مه نو پیدا\nوز قد بلند او بالای صنوبر پست\n\nآخر به چه گویم هست از خود خبرم چون نیست\nوز بهر چه گویم نیست با وی نظرم چون هست\n\nشمع دل دمسازم بنشست چو او برخاست\nو افغان ز نظربازان برخاست چو او بنشست\n\nگر غالیه خوش بو شد در گیسوی او پیچید\nور وسمه کمانکش گشت در ابروی او پیوست\n\nبازآی که بازآید عمر شده حافظ\nهر چند که ناید باز تیری که بشد از شست\n\n",
            "Source": "https://ganjoor.net/hafez/ghazal/sh27/",
            "Title": "\r\nغزل شمارهٔ ۲۷"
        },
        "2157": {
            "Audio": "https://i.ganjoor.net/a/2157.ogg",
            "Author": "حافظ",
            "Book": "غزلیات حافظ",
            "Poem": "به جان خواجه و حق قدیم و عهد درست\nکه مونس دم صبحم دعای دولت توست\n\nسرشک من که ز طوفان نوح دست برد\nز لوح سینه نیارست نقش مهر تو شست\n\nبکن معامله‌ای وین دل شکسته بخر\nکه با شکستگی ارزد به صد هزار درست\n\nزبان مور به آصف دراز گشت و رواست\nکه خواجه خاتم جم یاوه کرد و بازنجست\n\nدلا طمع مبر از لطف بی‌نهایت دوست\nچو لاف عشق زدی سر بباز چابک و چست\n\nبه صدق کوش که خورشید زاید از نفست\nکه از دروغ سیه روی گشت صبح نخست\n\nشدم ز دست تو شیدای کوه و دشت و هنوز\nنمی‌کنی به ترحم نطاق سلسله سست\n\nمرنج حافظ و از دلبران حفاظ مجوی\nگناه باغ چه باشد چو این گیاه نرست\n\n",
            "Source": "https://ganjoor.net/hafez/ghazal/sh28/",
            "Title": "\r\nغزل شمارهٔ ۲۸"
        },
        "2158": {
            "Audio": "https://i.ganjoor.net/a/2158.ogg",
            "Author": "حافظ",
            "Book": "غزلیات حافظ",
            "Poem": "ما را ز خیال تو چه پروای شراب است\nخم گو سر خود گیر که خمخانه خراب است\n\nگر خمر بهشت است بریزید که بی دوست\nهر شربت عذبم که دهی عین عذاب است\n\nافسوس که شد دلبر و در دیده گریان\nتحریر خیال خط او نقش بر آب است\n\nبیدار شو ای دیده که ایمن نتوان بود\nزین سیل دمادم که در این منزل خواب است\n\nمعشوق عیان می‌گذرد بر تو ولیکن\nاغیار همی‌بیند از آن بسته نقاب است\n\nگل بر رخ رنگین تو تا لطف عرق دید\nدر آتش شوق از غم دل غرق گلاب است\n\nسبز است در و دشت بیا تا نگذاریم\nدست از سر آبی که جهان جمله سراب است\n\nدر کنج دماغم مطلب جای نصیحت\nکاین گوشه پر از زمزمه چنگ و رباب است\n\nحافظ چه شد ار عاشق و رند است و نظرباز\nبس طور عجب لازم ایام شباب است\n\n",
            "Source": "https://ganjoor.net/hafez/ghazal/sh29/",
            "Title": "\r\nغزل شمارهٔ ۲۹"
        },
        "2159": {
            "Audio": "https://i.ganjoor.net/a/2159.ogg",
            "Author": "حافظ",
            "Book": "غزلیات حافظ",
            "Poem": "زلفت هزار دل به یکی تار مو ببست\nراه هزار چاره گر از چار سو ببست\n\nتا عاشقان به بوی نسیمش دهند جان\nبگشود نافه‌ای و در آرزو ببست\n\nشیدا از آن شدم که نگارم چو ماه نو\nابرو نمود و جلوه گری کرد و رو ببست\n\nساقی به چند رنگ می اندر پیاله ریخت\nاین نقش‌ها نگر که چه خوش در کدو ببست\n\nیا رب چه غمزه کرد صراحی که خون خم\nبا نعره‌های قلقلش اندر گلو ببست\n\nمطرب چه پرده ساخت که در پرده سماع\nبر اهل وجد و حال در های و هو ببست\n\nحافظ هر آن که عشق نورزید و وصل خواست\nاحرام طوف کعبه دل بی وضو ببست\n\n",
            "Source": "https://ganjoor.net/hafez/ghazal/sh30/",
            "Title": "\r\nغزل شمارهٔ ۳۰"
        },
        "2160": {
            "Audio": "https://i.ganjoor.net/a/2160.ogg",
            "Author": "حافظ",
            "Book": "غزلیات حافظ",
            "Poem": "آن شب قدری که گویند اهل خلوت امشب است\nیا رب این تأثیر دولت در کدامین کوکب است\n\nتا به گیسوی تو دست ناسزایان کم رسد\nهر دلی از حلقه‌ای در ذکر یارب یارب است\n\nکشته چاه زنخدان توام کز هر طرف\nصد هزارش گردن جان زیر طوق غبغب است\n\nشهسوار من که مه آیینه دار روی اوست\nتاج خورشید بلندش خاک نعل مرکب است\n\nعکس خوی بر عارضش بین کآفتاب گرم رو\nدر هوای آن عرق تا هست هر روزش تب است\n\nمن نخواهم کرد ترک لعل یار و جام می\nزاهدان معذور داریدم که اینم مذهب است\n\nاندر آن ساعت که بر پشت صبا بندند زین\nبا سلیمان چون برانم من که مورم مرکب است\n\nآن که ناوک بر دل من زیر چشمی می‌زند\nقوت جان حافظش در خنده زیر لب است\n\nآب حیوانش ز منقار بلاغت می‌چکد\nزاغ کلک من به نام ایزد چه عالی مشرب است\n\n",
            "Source": "https://ganjoor.net/hafez/ghazal/sh31/",
            "Title": "\r\nغزل شمارهٔ ۳۱"
        },
        "2161": {
            "Audio": "https://i.ganjoor.net/a/2161.ogg",
            "Author": "حافظ",
            "Book": "غزلیات حافظ",
            "Poem": "خدا چو صورت ابروی دلگشای تو بست\nگشاد کار من اندر کرشمه‌های تو بست\n\nمرا و سرو چمن را به خاک راه نشاند\nزمانه تا قصب نرگس قبای تو بست\n\nز کار ما و دل غنچه صد گره بگشود\nنسیم گل چو دل اندر پی هوای تو بست\n\nمرا به بند تو دوران چرخ راضی کرد\nولی چه سود که سررشته در رضای تو بست\n\nچو نافه بر دل مسکین من گره مفکن\nکه عهد با سر زلف گره گشای تو بست\n\nتو خود وصال دگر بودی ای نسیم وصال\nخطا نگر که دل امید در وفای تو بست\n\nز دست جور تو گفتم ز شهر خواهم رفت\nبه خنده گفت که حافظ برو که پای تو بست\n\n",
            "Source": "https://ganjoor.net/hafez/ghazal/sh32/",
            "Title": "\r\nغزل شمارهٔ ۳۲"
        },
        "2162": {
            "Audio": "https://i.ganjoor.net/a/2162.ogg",
            "Author": "حافظ",
            "Book": "غزلیات حافظ",
            "Poem": "خلوت گزیده را به تماشا چه حاجت است\nچون کوی دوست هست به صحرا چه حاجت است\n\nجانا به حاجتی که تو را هست با خدا\nکآخر دمی بپرس که ما را چه حاجت است\n\nای پادشاه حسن خدا را بسوختیم\nآخر سؤال کن که گدا را چه حاجت است\n\nارباب حاجتیم و زبان سؤال نیست\nدر حضرت کریم تمنا چه حاجت است\n\nمحتاج قصه نیست گرت قصد خون ماست\nچون رخت از آن توست به یغما چه حاجت است\n\nجام جهان نماست ضمیر منیر دوست\nاظهار احتیاج خود آن جا چه حاجت است\n\nآن شد که بار منت ملاح بردمی\nگوهر چو دست داد به دریا چه حاجت است\n\nای مدعی برو که مرا با تو کار نیست\nاحباب حاضرند به اعدا چه حاجت است\n\nای عاشق گدا چو لب روح بخش یار\nمی‌داندت وظیفه تقاضا چه حاجت است\n\nحافظ تو ختم کن که هنر خود عیان شود\nبا مدعی نزاع و محاکا چه حاجت است\n\n",
            "Source": "https://ganjoor.net/hafez/ghazal/sh33/",
            "Title": "\r\nغزل شمارهٔ ۳۳"
        },
        "2163": {
            "Audio": "https://i.ganjoor.net/a/2163.ogg",
            "Author": "حافظ",
            "Book": "غزلیات حافظ",
            "Poem": "رواق منظر چشم من آشیانه توست\nکرم نما و فرود آ که خانه خانه توست\n\nبه لطف خال و خط از عارفان ربودی دل\nلطیفه‌های عجب زیر دام و دانه توست\n\nدلت به وصل گل ای بلبل صبا خوش باد\nکه در چمن همه گلبانگ عاشقانه توست\n\nعلاج ضعف دل ما به لب حوالت کن\nکه این مفرح یاقوت در خزانه توست\n\nبه تن مقصرم از دولت ملازمتت\nولی خلاصه جان خاک آستانه توست\n\nمن آن نیم که دهم نقد دل به هر شوخی\nدر خزانه به مهر تو و نشانه توست\n\nتو خود چه لعبتی ای شهسوار شیرین کار\nکه توسنی چو فلک رام تازیانه توست\n\nچه جای من که بلغزد سپهر شعبده باز\nاز این حیل که در انبانه بهانه توست\n\nسرود مجلست اکنون فلک به رقص آرد\nکه شعر حافظ شیرین سخن ترانه توست\n\n",
            "Source": "https://ganjoor.net/hafez/ghazal/sh34/",
            "Title": "\r\nغزل شمارهٔ ۳۴"
        },
        "2164": {
            "Audio": "https://i.ganjoor.net/a/2164.ogg",
            "Author": "حافظ",
            "Book": "غزلیات حافظ",
            "Poem": "برو به کار خود ای واعظ این چه فریادست\nمرا فتاد دل از ره تو را چه افتادست\n\nمیان او که خدا آفریده است از هیچ\nدقیقه‌ایست که هیچ آفریده نگشادست\n\nبه کام تا نرساند مرا لبش چون نای\nنصیحت همه عالم به گوش من بادست\n\nگدای کوی تو از هشت خلد مستغنیست\nاسیر عشق تو از هر دو عالم آزادست\n\nاگر چه مستی عشقم خراب کرد ولی\nاساس هستی من زان خراب آبادست\n\nدلا منال ز بیداد و جور یار که یار\nتو را نصیب همین کرد و این از آن دادست\n\nبرو فسانه مخوان و فسون مدم حافظ\nکز این فسانه و افسون مرا بسی یادست\n\n",
            "Source": "https://ganjoor.net/hafez/ghazal/sh35/",
            "Title": "\r\nغزل شمارهٔ ۳۵"
        },
        "2165": {
            "Audio": "https://i.ganjoor.net/a/2165.ogg",
            "Author": "حافظ",
            "Book": "غزلیات حافظ",
            "Poem": "تا سر زلف تو در دست نسیم افتادست\nدل سودازده از غصه دو نیم افتادست\n\nچشم جادوی تو خود عین سواد سحر است\nلیکن این هست که این نسخه سقیم افتادست\n\nدر خم زلف تو آن خال سیه دانی چیست\nنقطه دوده که در حلقه جیم افتادست\n\nزلف مشکین تو در گلشن فردوس عذار\nچیست طاووس که در باغ نعیم افتادست\n\nدل من در هوس روی تو ای مونس جان\nخاک راهیست که در دست نسیم افتادست\n\nهمچو گرد این تن خاکی نتواند برخاست\nاز سر کوی تو زان رو که عظیم افتادست\n\nسایه قد تو بر قالبم ای عیسی دم\nعکس روحیست که بر عظم رمیم افتادست\n\nآن که جز کعبه مقامش نبد از یاد لبت\nبر در میکده دیدم که مقیم افتادست\n\nحافظ گمشده را با غمت ای یار عزیز\nاتحادیست که در عهد قدیم افتادست\n\n",
            "Source": "https://ganjoor.net/hafez/ghazal/sh36/",
            "Title": "\r\nغزل شمارهٔ ۳۶"
        },
        "2166": {
            "Audio": "https://i.ganjoor.net/a/2166.ogg",
            "Author": "حافظ",
            "Book": "غزلیات حافظ",
            "Poem": "بیا که قصر امل سخت سست بنیادست\nبیار باده که بنیاد عمر بر بادست\n\nغلام همت آنم که زیر چرخ کبود\nز هر چه رنگ تعلق پذیرد آزادست\n\nچه گویمت که به میخانه دوش مست و خراب\nسروش عالم غیبم چه مژده‌ها دادست\n\nکه ای بلندنظر شاهباز سدره نشین\nنشیمن تو نه این کنج محنت آبادست\n\nتو را ز کنگره عرش می‌زنند صفیر\nندانمت که در این دامگه چه افتادست\n\nنصیحتی کنمت یاد گیر و در عمل آر\nکه این حدیث ز پیر طریقتم یادست\n\nغم جهان مخور و پند من مبر از یاد\nکه این لطیفه عشقم ز ره روی یادست\n\nرضا به داده بده وز جبین گره بگشای\nکه بر من و تو در اختیار نگشادست\n\nمجو درستی عهد از جهان سست نهاد\nکه این عجوز عروس هزاردامادست\n\nنشان عهد و وفا نیست در تبسم گل\nبنال بلبل بی دل که جای فریادست\n\nحسد چه می‌بری ای سست نظم بر حافظ\nقبول خاطر و لطف سخن خدادادست\n\n",
            "Source": "https://ganjoor.net/hafez/ghazal/sh37/",
            "Title": "\r\nغزل شمارهٔ ۳۷"
        },
        "2167": {
            "Audio": "https://i.ganjoor.net/a/2167.ogg",
            "Author": "حافظ",
            "Book": "غزلیات حافظ",
            "Poem": "بی مهر رخت روز مرا نور نماندست\nوز عمر مرا جز شب دیجور نماندست\n\nهنگام وداع تو ز بس گریه که کردم\nدور از رخ تو چشم مرا نور نماندست\n\nمی‌رفت خیال تو ز چشم من و می‌گفت\nهیهات از این گوشه که معمور نماندست\n\nوصل تو اجل را ز سرم دور همی‌داشت\nاز دولت هجر تو کنون دور نماندست\n\nنزدیک شد آن دم که رقیب تو بگوید\nدور از رخت این خسته رنجور نماندست\n\nصبر است مرا چاره هجران تو لیکن\nچون صبر توان کرد که مقدور نماندست\n\nدر هجر تو گر چشم مرا آب روان است\nگو خون جگر ریز که معذور نماندست\n\nحافظ ز غم از گریه نپرداخت به خنده\nماتم زده را داعیه سور نماندست\n\n",
            "Source": "https://ganjoor.net/hafez/ghazal/sh38/",
            "Title": "\r\nغزل شمارهٔ ۳۸"
        },
        "2168": {
            "Audio": "https://i.ganjoor.net/a/2168.ogg",
            "Author": "حافظ",
            "Book": "غزلیات حافظ",
            "Poem": "باغ مرا چه حاجت سرو و صنوبر است\nشمشاد خانه پرور ما از که کمتر است\n\nای نازنین پسر تو چه مذهب گرفته‌ای\nکت خون ما حلالتر از شیر مادر است\n\nچون نقش غم ز دور ببینی شراب خواه\nتشخیص کرده‌ایم و مداوا مقرر است\n\nاز آستان پیر مغان سر چرا کشیم\nدولت در آن سرا و گشایش در آن در است\n\nیک قصه بیش نیست غم عشق وین عجب\nکز هر زبان که می‌شنوم نامکرر است\n\nدی وعده داد وصلم و در سر شراب داشت\nامروز تا چه گوید و بازش چه در سر است\n\nشیراز و آب رکنی و این باد خوش نسیم\nعیبش مکن که خال رخ هفت کشور است\n\nفرق است از آب خضر که ظلمات جای او است\nتا آب ما که منبعش الله اکبر است\n\nما آبروی فقر و قناعت نمی‌بریم\nبا پادشه بگوی که روزی مقدر است\n\nحافظ چه طرفه شاخ نباتیست کلک تو\nکش میوه دلپذیرتر از شهد و شکر است\n\n",
            "Source": "https://ganjoor.net/hafez/ghazal/sh39/",
            "Title": "\r\nغزل شمارهٔ ۳۹"
        },
        "2169": {
            "Audio": "https://i.ganjoor.net/a/2169.ogg",
            "Author": "حافظ",
            "Book": "غزلیات حافظ",
            "Poem": "المنة لله که در میکده باز است\nزان رو که مرا بر در او روی نیاز است\n\nخم‌ها همه در جوش و خروشند ز مستی\nوان می که در آن جاست حقیقت نه مجاز است\n\nاز وی همه مستی و غرور است و تکبر\nوز ما همه بیچارگی و عجز و نیاز است\n\nرازی که بر غیر نگفتیم و نگوییم\nبا دوست بگوییم که او محرم راز است\n\nشرح شکن زلف خم اندر خم جانان\nکوته نتوان کرد که این قصه دراز است\n\nبار دل مجنون و خم طره لیلی\nرخساره محمود و کف پای ایاز است\n\nبردوخته‌ام دیده چو باز از همه عالم\nتا دیده من بر رخ زیبای تو باز است\n\nدر کعبه کوی تو هر آن کس که بیاید\nاز قبله ابروی تو در عین نماز است\n\nای مجلسیان سوز دل حافظ مسکین\nاز شمع بپرسید که در سوز و گداز است\n\n",
            "Source": "https://ganjoor.net/hafez/ghazal/sh40/",
            "Title": "\r\nغزل شمارهٔ ۴۰"
        },
        "2170": {
            "Audio": "https://i.ganjoor.net/a/2170.ogg",
            "Author": "حافظ",
            "Book": "غزلیات حافظ",
            "Poem": "اگر چه باده فرح بخش و باد گل‌بیز است\nبه بانگ چنگ مخور می که محتسب تیز است\n\nصراحی ای و حریفی گرت به چنگ افتد\nبه عقل نوش که ایام فتنه انگیز است\n\nدر آستین مرقع پیاله پنهان کن\nکه همچو چشم صراحی زمانه خون‌ریز است\n\nبه آب دیده بشوییم خرقه‌ها از می\nکه موسم ورع و روزگار پرهیز است\n\nمجوی عیش خوش از دور باژگون سپهر\nکه صاف این سر خم جمله دردی آمیز است\n\nسپهر برشده پرویزنیست خون افشان\nکه ریزه‌اش سر کسری و تاج پرویز است\n\nعراق و فارس گرفتی به شعر خوش حافظ\nبیا که نوبت بغداد و وقت تبریز است\n\n",
            "Source": "https://ganjoor.net/hafez/ghazal/sh41/",
            "Title": "\r\nغزل شمارهٔ ۴۱"
        },
        "2171": {
            "Audio": "https://i.ganjoor.net/a/2171.ogg",
            "Author": "حافظ",
            "Book": "غزلیات حافظ",
            "Poem": "حال دل با تو گفتنم هوس است\nخبر دل شنفتنم هوس است\n\nطمع خام بین که قصه فاش\nاز رقیبان نهفتنم هوس است\n\nشب قدری چنین عزیز شریف\nبا تو تا روز خفتنم هوس است\n\nوه که دردانه‌ای چنین نازک\nدر شب تار سفتنم هوس است\n\nای صبا امشبم مدد فرمای\nکه سحرگه شکفتنم هوس است\n\nاز برای شرف به نوک مژه\nخاک راه تو رفتنم هوس است\n\nهمچو حافظ به رغم مدعیان\nشعر رندانه گفتنم هوس است\n\n",
            "Source": "https://ganjoor.net/hafez/ghazal/sh42/",
            "Title": "\r\nغزل شمارهٔ ۴۲"
        },
        "2172": {
            "Audio": "https://i.ganjoor.net/a/2172.ogg",
            "Author": "حافظ",
            "Book": "غزلیات حافظ",
            "Poem": "صحن بستان ذوق بخش و صحبت یاران خوش است\nوقت گل خوش باد کز وی وقت میخواران خوش است\n\nاز صبا هر دم مشام جان ما خوش می‌شود\nآری آری طیب انفاس هواداران خوش است\n\nناگشوده گل نقاب آهنگ رحلت ساز کرد\nناله کن بلبل که گلبانگ دل افکاران خوش است\n\nمرغ خوشخوان را بشارت باد کاندر راه عشق\nدوست را با ناله شب‌های بیداران خوش است\n\nنیست در بازار عالم خوشدلی ور زان که هست\nشیوه رندی و خوش باشی عیاران خوش است\n\nاز زبان سوسن آزاده‌ام آمد به گوش\nکاندر این دیر کهن کار سبکباران خوش است\n\nحافظا ترک جهان گفتن طریق خوشدلیست\nتا نپنداری که احوال جهان داران خوش است\n\n",
            "Source": "https://ganjoor.net/hafez/ghazal/sh43/",
            "Title": "\r\nغزل شمارهٔ ۴۳"
        },
        "2173": {
            "Audio": "https://i.ganjoor.net/a/2173.ogg",
            "Author": "حافظ",
            "Book": "غزلیات حافظ",
            "Poem": "کنون که بر کف گل جام باده صاف است\nبه صد هزار زبان بلبلش در اوصاف است\n\nبخواه دفتر اشعار و راه صحرا گیر\nچه وقت مدرسه و بحث کشف کشاف است\n\nفقیه مدرسه دی مست بود و فتوی داد\nکه می حرام ولی به ز مال اوقاف است\n\nبه درد و صاف تو را حکم نیست خوش درکش\nکه هر چه ساقی ما کرد عین الطاف است\n\nببر ز خلق و چو عنقا قیاس کار بگیر\nکه صیت گوشه نشینان ز قاف تا قاف است\n\nحدیث مدعیان و خیال همکاران\nهمان حکایت زردوز و بوریاباف است\n\nخموش حافظ و این نکته‌های چون زر سرخ\nنگاه دار که قلاب شهر صراف است\n\n",
            "Source": "https://ganjoor.net/hafez/ghazal/sh44/",
            "Title": "\r\nغزل شمارهٔ ۴۴"
        },
        "2174": {
            "Audio": "https://i.ganjoor.net/a/2174.ogg",
            "Author": "حافظ",
            "Book": "غزلیات حافظ",
            "Poem": "در این زمانه رفیقی که خالی از خلل است\nصراحی می ناب و سفینه غزل است\n\nجریده رو که گذرگاه عافیت تنگ است\nپیاله گیر که عمر عزیز بی‌بدل است\n\nنه من ز بی عملی در جهان ملولم و بس\nملالت علما هم ز علم بی عمل است\n\nبه چشم عقل در این رهگذار پرآشوب\nجهان و کار جهان بی‌ثبات و بی‌محل است\n\nبگیر طره مه چهره‌ای و قصه مخوان\nکه سعد و نحس ز تاثیر زهره و زحل است\n\nدلم امید فراوان به وصل روی تو داشت\nولی اجل به ره عمر رهزن امل است\n\nبه هیچ دور نخواهند یافت هشیارش\nچنین که حافظ ما مست باده ازل است\n\n",
            "Source": "https://ganjoor.net/hafez/ghazal/sh45/",
            "Title": "\r\nغزل شمارهٔ ۴۵"
        },
        "2175": {
            "Audio": "https://i.ganjoor.net/a/2175.ogg",
            "Author": "حافظ",
            "Book": "غزلیات حافظ",
            "Poem": "گل در بر و می در کف و معشوق به کام است\nسلطان جهانم به چنین روز غلام است\n\nگو شمع میارید در این جمع که امشب\nدر مجلس ما ماه رخ دوست تمام است\n\nدر مذهب ما باده حلال است ولیکن\nبی روی تو ای سرو گل اندام حرام است\n\nگوشم همه بر قول نی و نغمه چنگ است\nچشمم همه بر لعل لب و گردش جام است\n\nدر مجلس ما عطر میامیز که ما را\nهر لحظه ز گیسوی تو خوش بوی مشام است\n\nاز چاشنی قند مگو هیچ و ز شکر\nزان رو که مرا از لب شیرین تو کام است\n\nتا گنج غمت در دل ویرانه مقیم است\nهمواره مرا کوی خرابات مقام است\n\nاز ننگ چه گویی که مرا نام ز ننگ است\nوز نام چه پرسی که مرا ننگ ز نام است\n\nمیخواره و سرگشته و رندیم و نظرباز\nوان کس که چو ما نیست در این شهر کدام است\n\nبا محتسبم عیب مگویید که او نیز\nپیوسته چو ما در طلب عیش مدام است\n\nحافظ منشین بی می و معشوق زمانی\nکایام گل و یاسمن و عید صیام است\n\n",
            "Source": "https://ganjoor.net/hafez/ghazal/sh46/",
            "Title": "\r\nغزل شمارهٔ ۴۶"
        },
        "2176": {
            "Audio": "https://i.ganjoor.net/a/2176.ogg",
            "Author": "حافظ",
            "Book": "غزلیات حافظ",
            "Poem": "به کوی میکده هر سالکی که ره دانست\nدری دگر زدن اندیشه تبه دانست\n\nزمانه افسر رندی نداد جز به کسی\nکه سرفرازی عالم در این کله دانست\n\nبر آستانه میخانه هر که یافت رهی\nز فیض جام می اسرار خانقه دانست\n\nهر آن که راز دو عالم ز خط ساغر خواند\nرموز جام جم از نقش خاک ره دانست\n\nورای طاعت دیوانگان ز ما مطلب\nکه شیخ مذهب ما عاقلی گنه دانست\n\nدلم ز نرگس ساقی امان نخواست به جان\nچرا که شیوه آن ترک دل سیه دانست\n\nز جور کوکب طالع سحرگهان چشمم\nچنان گریست که ناهید دید و مه دانست\n\nحدیث حافظ و ساغر که می‌زند پنهان\nچه جای محتسب و شحنه پادشه دانست\n\nبلندمرتبه شاهی که نه رواق سپهر\nنمونه‌ای ز خم طاق بارگه دانست\n\n",
            "Source": "https://ganjoor.net/hafez/ghazal/sh47/",
            "Title": "\r\nغزل شمارهٔ ۴۷"
        },
        "2177": {
            "Audio": "https://i.ganjoor.net/a/2177.ogg",
            "Author": "حافظ",
            "Book": "غزلیات حافظ",
            "Poem": "صوفی از پرتو می راز نهانی دانست\nگوهر هر کس از این لعل توانی دانست\n\nقدر مجموعه گل مرغ سحر داند و بس\nکه نه هر کو ورقی خواند معانی دانست\n\nعرضه کردم دو جهان بر دل کارافتاده\nبجز از عشق تو باقی همه فانی دانست\n\nآن شد اکنون که ز ابنای عوام اندیشم\nمحتسب نیز در این عیش نهانی دانست\n\nدلبر آسایش ما مصلحت وقت ندید\nور نه از جانب ما دل نگرانی دانست\n\nسنگ و گل را کند از یمن نظر لعل و عقیق\nهر که قدر نفس باد یمانی دانست\n\nای که از دفتر عقل آیت عشق آموزی\nترسم این نکته به تحقیق ندانی دانست\n\nمی بیاور که ننازد به گل باغ جهان\nهر که غارتگری باد خزانی دانست\n\nحافظ این گوهر منظوم که از طبع انگیخت\nز اثر تربیت آصف ثانی دانست\n\n",
            "Source": "https://ganjoor.net/hafez/ghazal/sh48/",
            "Title": "\r\nغزل شمارهٔ ۴۸"
        },
        "2178": {
            "Audio": "https://i.ganjoor.net/a/2178.ogg",
            "Author": "حافظ",
            "Book": "غزلیات حافظ",
            "Poem": "روضه خلد برین خلوت درویشان است\nمایه محتشمی خدمت درویشان است\n\nگنج عزلت که طلسمات عجایب دارد\nفتح آن در نظر رحمت درویشان است\n\nقصر فردوس که رضوانش به دربانی رفت\nمنظری از چمن نزهت درویشان است\n\nآن چه زر می‌شود از پرتو آن قلب سیاه\nکیمیاییست که در صحبت درویشان است\n\nآن که پیشش بنهد تاج تکبر خورشید\nکبریاییست که در حشمت درویشان است\n\nدولتی را که نباشد غم از آسیب زوال\nبی تکلف بشنو دولت درویشان است\n\nخسروان قبله حاجات جهانند ولی\nسببش بندگی حضرت درویشان است\n\nروی مقصود که شاهان به دعا می‌طلبند\nمظهرش آینه طلعت درویشان است\n\nاز کران تا به کران لشکر ظلم است ولی\nاز ازل تا به ابد فرصت درویشان است\n\nای توانگر مفروش این همه نخوت که تو را\nسر و زر در کنف همت درویشان است\n\nگنج قارون که فرو می‌شود از قهر هنوز\nخوانده باشی که هم از غیرت درویشان است\n\nحافظ ار آب حیات ازلی می‌خواهی\nمنبعش خاک در خلوت درویشان است\n\nمن غلام نظر آصف عهدم کو را\nصورت خواجگی و سیرت درویشان است\n\n",
            "Source": "https://ganjoor.net/hafez/ghazal/sh49/",
            "Title": "\r\nغزل شمارهٔ ۴۹"
        },
        "2179": {
            "Audio": "https://i.ganjoor.net/a/2179.ogg",
            "Author": "حافظ",
            "Book": "غزلیات حافظ",
            "Poem": "به دام زلف تو دل مبتلای خویشتن است\nبکش به غمزه که اینش سزای خویشتن است\n\nگرت ز دست برآید مراد خاطر ما\nبه دست باش که خیری به جای خویشتن است\n\nبه جانت ای بت شیرین دهن که همچون شمع\nشبان تیره مرادم فنای خویشتن است\n\nچو رای عشق زدی با تو گفتم ای بلبل\nمکن که آن گل خندان برای خویشتن است\n\nبه مشک چین و چگل نیست بوی گل محتاج\nکه نافه‌هاش ز بند قبای خویشتن است\n\nمرو به خانه ارباب بی‌مروت دهر\nکه گنج عافیتت در سرای خویشتن است\n\nبسوخت حافظ و در شرط عشقبازی او\nهنوز بر سر عهد و وفای خویشتن است\n\n",
            "Source": "https://ganjoor.net/hafez/ghazal/sh50/",
            "Title": "\r\nغزل شمارهٔ ۵۰"
        },
        "2180": {
            "Audio": "https://i.ganjoor.net/a/2180.ogg",
            "Author": "حافظ",
            "Book": "غزلیات حافظ",
            "Poem": "لعل سیراب به خون تشنه لب یار من است\nوز پی دیدن او دادن جان کار من است\n\nشرم از آن چشم سیه بادش و مژگان دراز\nهر که دل بردن او دید و در انکار من است\n\nساروان رخت به دروازه مبر کان سر کو\nشاهراهیست که منزلگه دلدار من است\n\nبنده طالع خویشم که در این قحط وفا\nعشق آن لولی سرمست خریدار من است\n\nطبله عطر گل و زلف عبیرافشانش\nفیض یک شمه ز بوی خوش عطار من است\n\nباغبان همچو نسیمم ز در خویش مران\nکآب گلزار تو از اشک چو گلنار من است\n\nشربت قند و گلاب از لب یارم فرمود\nنرگس او که طبیب دل بیمار من است\n\nآن که در طرز غزل نکته به حافظ آموخت\nیار شیرین سخن نادره گفتار من است\n\n",
            "Source": "https://ganjoor.net/hafez/ghazal/sh51/",
            "Title": "\r\nغزل شمارهٔ ۵۱"
        },
        "2181": {
            "Audio": "https://i.ganjoor.net/a/2181.ogg",
            "Author": "حافظ",
            "Book": "غزلیات حافظ",
            "Poem": "روزگاریست که سودای بتان دین من است\nغم این کار نشاط دل غمگین من است\n\nدیدن روی تو را دیده جان بین باید\nوین کجا مرتبه چشم جهان بین من است\n\nیار من باش که زیب فلک و زینت دهر\nاز مه روی تو و اشک چو پروین من است\n\nتا مرا عشق تو تعلیم سخن گفتن کرد\nخلق را ورد زبان مدحت و تحسین من است\n\nدولت فقر خدایا به من ارزانی دار\nکاین کرامت سبب حشمت و تمکین من است\n\nواعظ شحنه شناس این عظمت گو مفروش\nزان که منزلگه سلطان دل مسکین من است\n\nیا رب این کعبه مقصود تماشاگه کیست\nکه مغیلان طریقش گل و نسرین من است\n\nحافظ از حشمت پرویز دگر قصه مخوان\nکه لبش جرعه کش خسرو شیرین من است\n\n",
            "Source": "https://ganjoor.net/hafez/ghazal/sh52/",
            "Title": "\r\nغزل شمارهٔ ۵۲"
        },
        "2182": {
            "Audio": "https://i.ganjoor.net/a/2182.ogg",
            "Author": "حافظ",
            "Book": "غزلیات حافظ",
            "Poem": "منم که گوشه میخانه خانقاه من است\nدعای پیر مغان ورد صبحگاه من است\n\nگرم ترانه چنگ صبوح نیست چه باک\nنوای من به سحر آه عذرخواه من است\n\nز پادشاه و گدا فارغم بحمدالله\nگدای خاک در دوست پادشاه من است\n\nغرض ز مسجد و میخانه‌ام وصال شماست\nجز این خیال ندارم خدا گواه من است\n\nمگر به تیغ اجل خیمه برکنم ور نی\nرمیدن از در دولت نه رسم و راه من است\n\nاز آن زمان که بر این آستان نهادم روی\nفراز مسند خورشید تکیه گاه من است\n\nگناه اگر چه نبود اختیار ما حافظ\nتو در طریق ادب باش گو گناه من است\n\n",
            "Source": "https://ganjoor.net/hafez/ghazal/sh53/",
            "Title": "\r\nغزل شمارهٔ ۵۳"
        },
        "2183": {
            "Audio": "https://i.ganjoor.net/a/2183.ogg",
            "Author": "حافظ",
            "Book": "غزلیات حافظ",
            "Poem": "ز گریه مردم چشمم نشسته در خون است\nببین که در طلبت حال مردمان چون است\n\nبه یاد لعل تو و چشم مست میگونت\nز جام غم می لعلی که می‌خورم خون است\n\nز مشرق سر کو آفتاب طلعت تو\nاگر طلوع کند طالعم همایون است\n\nحکایت لب شیرین کلام فرهاد است\nشکنج طره لیلی مقام مجنون است\n\nدلم بجو که قدت همچو سرو دلجوی است\nسخن بگو که کلامت لطیف و موزون است\n\nز دور باده به جان راحتی رسان ساقی\nکه رنج خاطرم از جور دور گردون است\n\nاز آن دمی که ز چشمم برفت رود عزیز\nکنار دامن من همچو رود جیحون است\n\nچگونه شاد شود اندرون غمگینم\nبه اختیار که از اختیار بیرون است\n\nز بیخودی طلب یار می‌کند حافظ\nچو مفلسی که طلبکار گنج قارون است\n\n",
            "Source": "https://ganjoor.net/hafez/ghazal/sh54/",
            "Title": "\r\nغزل شمارهٔ ۵۴"
        },
        "2184": {
            "Audio": "https://i.ganjoor.net/a/2184.ogg",
            "Author": "حافظ",
            "Book": "غزلیات حافظ",
            "Poem": "خم زلف تو دام کفر و دین است\nز کارستان او یک شمه این است\n\nجمالت معجز حسن است لیکن\nحدیث غمزه‌ات سحر مبین است\n\nز چشم شوخ تو جان کی توان برد\nکه دایم با کمان اندر کمین است\n\nبر آن چشم سیه صد آفرین باد\nکه در عاشق کشی سحرآفرین است\n\nعجب علمیست علم هیئت عشق\nکه چرخ هشتمش هفتم زمین است\n\nتو پنداری که بدگو رفت و جان برد\nحسابش با کرام الکاتبین است\n\nمشو حافظ ز کید زلفش ایمن\nکه دل برد و کنون دربند دین است\n\n",
            "Source": "https://ganjoor.net/hafez/ghazal/sh55/",
            "Title": "\r\nغزل شمارهٔ ۵۵"
        },
        "2185": {
            "Audio": "https://i.ganjoor.net/a/2185.ogg",
            "Author": "حافظ",
            "Book": "غزلیات حافظ",
            "Poem": "دل سراپرده محبت اوست\nدیده آیینه دار طلعت اوست\n\nمن که سر درنیاورم به دو کون\nگردنم زیر بار منت اوست\n\nتو و طوبی و ما و قامت یار\nفکر هر کس به قدر همت اوست\n\nگر من آلوده دامنم چه عجب\nهمه عالم گواه عصمت اوست\n\nمن که باشم در آن حرم که صبا\nپرده دار حریم حرمت اوست\n\nبی خیالش مباد منظر چشم\nزان که این گوشه جای خلوت اوست\n\nهر گل نو که شد چمن آرای\nز اثر رنگ و بوی صحبت اوست\n\nدور مجنون گذشت و نوبت ماست\nهر کسی پنج روز نوبت اوست\n\nملکت عاشقی و گنج طرب\nهر چه دارم ز یمن همت اوست\n\nمن و دل گر فدا شدیم چه باک\nغرض اندر میان سلامت اوست\n\nفقر ظاهر مبین که حافظ را\nسینه گنجینه محبت اوست\n\n",
            "Source": "https://ganjoor.net/hafez/ghazal/sh56/",
            "Title": "\r\nغزل شمارهٔ ۵۶"
        },
        "2186": {
            "Audio": "https://i.ganjoor.net/a/2186.ogg",
            "Author": "حافظ",
            "Book": "غزلیات حافظ",
            "Poem": "آن سیه چرده که شیرینی عالم با اوست\nچشم میگون لب خندان دل خرم با اوست\n\nگر چه شیرین دهنان پادشهانند ولی\nاو سلیمان زمان است که خاتم با اوست\n\nروی خوب است و کمال هنر و دامن پاک\nلاجرم همت پاکان دو عالم با اوست\n\nخال مشکین که بدان عارض گندمگون است\nسر آن دانه که شد رهزن آدم با اوست\n\nدلبرم عزم سفر کرد خدا را یاران\nچه کنم با دل مجروح که مرهم با اوست\n\nبا که این نکته توان گفت که آن سنگین دل\nکشت ما را و دم عیسی مریم با اوست\n\nحافظ از معتقدان است گرامی دارش\nزان که بخشایش بس روح مکرم با اوست\n\n",
            "Source": "https://ganjoor.net/hafez/ghazal/sh57/",
            "Title": "\r\nغزل شمارهٔ ۵۷"
        },
        "2187": {
            "Audio": "https://i.ganjoor.net/a/2187.ogg",
            "Author": "حافظ",
            "Book": "غزلیات حافظ",
            "Poem": "سر ارادت ما و آستان حضرت دوست\nکه هر چه بر سر ما می‌رود ارادت اوست\n\nنظیر دوست ندیدم اگر چه از مه و مهر\nنهادم آینه‌ها در مقابل رخ دوست\n\nصبا ز حال دل تنگ ما چه شرح دهد\nکه چون شکنج ورق‌های غنچه تو بر توست\n\nنه من سبوکش این دیر رندسوزم و بس\nبسا سرا که در این کارخانه سنگ و سبوست\n\nمگر تو شانه زدی زلف عنبرافشان را\nکه باد غالیه سا گشت و خاک عنبربوست\n\nنثار روی تو هر برگ گل که در چمن است\nفدای قد تو هر سروبن که بر لب جوست\n\nزبان ناطقه در وصف شوق نالان است\nچه جای کلک بریده زبان بیهده گوست\n\nرخ تو در دلم آمد مراد خواهم یافت\nچرا که حال نکو در قفای فال نکوست\n\nنه این زمان دل حافظ در آتش هوس است\nکه داغدار ازل همچو لاله خودروست\n\n",
            "Source": "https://ganjoor.net/hafez/ghazal/sh58/",
            "Title": "\r\nغزل شمارهٔ ۵۸"
        },
        "2188": {
            "Audio": "https://i.ganjoor.net/a/2188.ogg",
            "Author": "حافظ",
            "Book": "غزلیات حافظ",
            "Poem": "دارم امید عاطفتی از جناب دوست\nکردم جنایتی و امیدم به عفو اوست\n\nدانم که بگذرد ز سر جرم من که او\nگر چه پریوش است ولیکن فرشته خوست\n\nچندان گریستیم که هر کس که برگذشت\nدر اشک ما چو دید روان گفت کاین چه جوست\n\nهیچ است آن دهان و نبینم از او نشان\nموی است آن میان و ندانم که آن چه موست\n\nدارم عجب ز نقش خیالش که چون نرفت\nاز دیده‌ام که دم به دمش کار شست و شوست\n\nبی گفت و گوی زلف تو دل را همی‌کشد\nبا زلف دلکش تو که را روی گفت و گوست\n\nعمریست تا ز زلف تو بویی شنیده‌ام\nزان بوی در مشام دل من هنوز بوست\n\nحافظ بد است حال پریشان تو ولی\nبر بوی زلف یار پریشانیت نکوست\n\n",
            "Source": "https://ganjoor.net/hafez/ghazal/sh59/",
            "Title": "\r\nغزل شمارهٔ ۵۹"
        },
        "2189": {
            "Audio": "https://i.ganjoor.net/a/2189.ogg",
            "Author": "حافظ",
            "Book": "غزلیات حافظ",
            "Poem": "آن پیک نامور که رسید از دیار دوست\nآورد حرز جان ز خط مشکبار دوست\n\nخوش می‌دهد نشان جلال و جمال یار\nخوش می‌کند حکایت عز و وقار دوست\n\nدل دادمش به مژده و خجلت همی‌برم\nزین نقد قلب خویش که کردم نثار دوست\n\nشکر خدا که از مدد بخت کارساز\nبر حسب آرزوست همه کار و بار دوست\n\nسیر سپهر و دور قمر را چه اختیار\nدر گردشند بر حسب اختیار دوست\n\nگر باد فتنه هر دو جهان را به هم زند\nما و چراغ چشم و ره انتظار دوست\n\nکحل الجواهری به من آر ای نسیم صبح\nزان خاک نیکبخت که شد رهگذار دوست\n\nماییم و آستانه عشق و سر نیاز\nتا خواب خوش که را برد اندر کنار دوست\n\nدشمن به قصد حافظ اگر دم زند چه باک\nمنت خدای را که نیم شرمسار دوست\n\n",
            "Source": "https://ganjoor.net/hafez/ghazal/sh60/",
            "Title": "\r\nغزل شمارهٔ ۶۰"
        },
        "2190": {
            "Audio": "https://i.ganjoor.net/a/2190.ogg",
            "Author": "حافظ",
            "Book": "غزلیات حافظ",
            "Poem": "صبا اگر گذری افتدت به کشور دوست\nبیار نفحه‌ای از گیسوی معنبر دوست\n\nبه جان او که به شکرانه جان برافشانم\nاگر به سوی من آری پیامی از بر دوست\n\nو گر چنان که در آن حضرتت نباشد بار\nبرای دیده بیاور غباری از در دوست\n\nمن گدا و تمنای وصل او هیهات\nمگر به خواب ببینم خیال منظر دوست\n\nدل صنوبریم همچو بید لرزان است\nز حسرت قد و بالای چون صنوبر دوست\n\nاگر چه دوست به چیزی نمی‌خرد ما را\nبه عالمی نفروشیم مویی از سر دوست\n\nچه باشد ار شود از بند غم دلش آزاد\nچو هست حافظ مسکین غلام و چاکر دوست\n\n",
            "Source": "https://ganjoor.net/hafez/ghazal/sh61/",
            "Title": "\r\nغزل شمارهٔ ۶۱"
        },
        "2191": {
            "Audio": "https://i.ganjoor.net/a/2191.ogg",
            "Author": "حافظ",
            "Book": "غزلیات حافظ",
            "Poem": "مرحبا ای پیک مشتاقان بده پیغام دوست\nتا کنم جان از سر رغبت فدای نام دوست\n\nواله و شیداست دایم همچو بلبل در قفس\nطوطی طبعم ز عشق شکر و بادام دوست\n\nزلف او دام است و خالش دانه آن دام و من\nبر امید دانه‌ای افتاده‌ام در دام دوست\n\nسر ز مستی برنگیرد تا به صبح روز حشر\nهر که چون من در ازل یک جرعه خورد از جام دوست\n\nبس نگویم شمه‌ای از شرح شوق خود از آنک\nدردسر باشد نمودن بیش از این ابرام دوست\n\nگر دهد دستم کشم در دیده همچون توتیا\nخاک راهی کان مشرف گردد از اقدام دوست\n\nمیل من سوی وصال و قصد او سوی فراق\nترک کام خود گرفتم تا برآید کام دوست\n\nحافظ اندر درد او می‌سوز و بی‌درمان بساز\nزان که درمانی ندارد درد بی‌آرام دوست\n\n",
            "Source": "https://ganjoor.net/hafez/ghazal/sh62/",
            "Title": "\r\nغزل شمارهٔ ۶۲"
        },
        "2192": {
            "Audio": "https://i.ganjoor.net/a/2192.ogg",
            "Author": "حافظ",
            "Book": "غزلیات حافظ",
            "Poem": "روی تو کس ندید و هزارت رقیب هست\nدر غنچه‌ای هنوز و صدت عندلیب هست\n\nگر آمدم به کوی تو چندان غریب نیست\nچون من در آن دیار هزاران غریب هست\n\nدر عشق خانقاه و خرابات فرق نیست\nهر جا که هست پرتو روی حبیب هست\n\nآن جا که کار صومعه را جلوه می‌دهند\nناقوس دیر راهب و نام صلیب هست\n\nعاشق که شد که یار به حالش نظر نکرد\nای خواجه درد نیست وگرنه طبیب هست\n\nفریاد حافظ این همه آخر به هرزه نیست\nهم قصه‌ای غریب و حدیثی عجیب هست\n\n",
            "Source": "https://ganjoor.net/hafez/ghazal/sh63/",
            "Title": "\r\nغزل شمارهٔ ۶۳"
        },
        "2193": {
            "Audio": "https://i.ganjoor.net/a/2193.ogg",
            "Author": "حافظ",
            "Book": "غزلیات حافظ",
            "Poem": "اگر چه عرض هنر پیش یار بی‌ادبیست\nزبان خموش ولیکن دهان پر از عربیست\n\nپری نهفته رخ و دیو در کرشمه حسن\nبسوخت دیده ز حیرت که این چه بوالعجبیست\n\nدر این چمن گل بی خار کس نچید آری\nچراغ مصطفوی با شرار بولهبیست\n\nسبب مپرس که چرخ از چه سفله پرور شد\nکه کام بخشی او را بهانه بی سببیست\n\nبه نیم جو نخرم طاق خانقاه و رباط\nمرا که مصطبه ایوان و پای خم طنبیست\n\nجمال دختر رز نور چشم ماست مگر\nکه در نقاب زجاجی و پرده عنبیست\n\nهزار عقل و ادب داشتم من ای خواجه\nکنون که مست خرابم صلاح بی‌ادبیست\n\nبیار می که چو حافظ هزارم استظهار\nبه گریه سحری و نیاز نیم شبیست\n\n",
            "Source": "https://ganjoor.net/hafez/ghazal/sh64/",
            "Title": "\r\nغزل شمارهٔ ۶۴"
        },
        "2194": {
            "Audio": "https://i.ganjoor.net/a/2194.ogg",
            "Author": "حافظ",
            "Book": "غزلیات حافظ",
            "Poem": "خوشتر ز عیش و صحبت و باغ و بهار چیست\nساقی کجاست گو سبب انتظار چیست\n\nهر وقت خوش که دست دهد مغتنم شمار\nکس را وقوف نیست که انجام کار چیست\n\nپیوند عمر بسته به موییست هوش دار\nغمخوار خویش باش غم روزگار چیست\n\nمعنی آب زندگی و روضه ارم\nجز طرف جویبار و می خوشگوار چیست\n\nمستور و مست هر دو چو از یک قبیله‌اند\nما دل به عشوه که دهیم اختیار چیست\n\nراز درون پرده چه داند فلک خموش\nای مدعی نزاع تو با پرده دار چیست\n\nسهو و خطای بنده گرش اعتبار نیست\nمعنی عفو و رحمت آمرزگار چیست\n\nزاهد شراب کوثر و حافظ پیاله خواست\nتا در میانه خواسته کردگار چیست\n\n",
            "Source": "https://ganjoor.net/hafez/ghazal/sh65/",
            "Title": "\r\nغزل شمارهٔ ۶۵"
        },
        "2195": {
            "Audio": "https://i.ganjoor.net/a/2195.ogg",
            "Author": "حافظ",
            "Book": "غزلیات حافظ",
            "Poem": "بنال بلبل اگر با منت سر یاریست\nکه ما دو عاشق زاریم و کار ما زاریست\n\nدر آن زمین که نسیمی وزد ز طره دوست\nچه جای دم زدن نافه‌های تاتاریست\n\nبیار باده که رنگین کنیم جامه زرق\nکه مست جام غروریم و نام هشیاریست\n\nخیال زلف تو پختن نه کار هر خامیست\nکه زیر سلسله رفتن طریق عیاریست\n\nلطیفه‌ایست نهانی که عشق از او خیزد\nکه نام آن نه لب لعل و خط زنگاریست\n\nجمال شخص نه چشم است و زلف و عارض و خال\nهزار نکته در این کار و بار دلداریست\n\nقلندران حقیقت به نیم جو نخرند\nقبای اطلس آن کس که از هنر عاریست\n\nبر آستان تو مشکل توان رسید آری\nعروج بر فلک سروری به دشواریست\n\nسحر کرشمه چشمت به خواب می‌دیدم\nزهی مراتب خوابی که به ز بیداریست\n\nدلش به ناله میازار و ختم کن حافظ\nکه رستگاری جاوید در کم آزاریست\n\n",
            "Source": "https://ganjoor.net/hafez/ghazal/sh66/",
            "Title": "\r\nغزل شمارهٔ ۶۶"
        },
        "2196": {
            "Audio": "https://i.ganjoor.net/a/2196.ogg",
            "Author": "حافظ",
            "Book": "غزلیات حافظ",
            "Poem": "یا رب این شمع دل افروز ز کاشانه کیست\nجان ما سوخت بپرسید که جانانه کیست\n\nحالیا خانه برانداز دل و دین من است\nتا در آغوش که می‌خسبد و همخانه کیست\n\nباده لعل لبش کز لب من دور مباد\nراح روح که و پیمان ده پیمانه کیست\n\nدولت صحبت آن شمع سعادت پرتو\nبازپرسید خدا را که به پروانه کیست\n\nمی‌دهد هر کسش افسونی و معلوم نشد\nکه دل نازک او مایل افسانه کیست\n\nیا رب آن شاهوش ماه رخ زهره جبین\nدر یکتای که و گوهر یک دانه کیست\n\nگفتم آه از دل دیوانه حافظ بی تو\nزیر لب خنده زنان گفت که دیوانه کیست\n\n",
            "Source": "https://ganjoor.net/hafez/ghazal/sh67/",
            "Title": "\r\nغزل شمارهٔ ۶۷"
        },
        "2197": {
            "Audio": "https://i.ganjoor.net/a/2197.ogg",
            "Author": "حافظ",
            "Book": "غزلیات حافظ",
            "Poem": "ماهم این هفته برون رفت و به چشمم سالیست\nحال هجران تو چه دانی که چه مشکل حالیست\n\nمردم دیده ز لطف رخ او در رخ او\nعکس خود دید گمان برد که مشکین خالیست\n\nمی‌چکد شیر هنوز از لب همچون شکرش\nگر چه در شیوه گری هر مژه‌اش قتالیست\n\nای که انگشت نمایی به کرم در همه شهر\nوه که در کار غریبان عجبت اهمالیست\n\nبعد از اینم نبود شائبه در جوهر فرد\nکه دهان تو در این نکته خوش استدلالیست\n\nمژده دادند که بر ما گذری خواهی کرد\nنیت خیر مگردان که مبارک فالیست\n\nکوه اندوه فراقت به چه حالت بکشد\nحافظ خسته که از ناله تنش چون نالیست\n\n",
            "Source": "https://ganjoor.net/hafez/ghazal/sh68/",
            "Title": "\r\nغزل شمارهٔ ۶۸"
        },
        "2198": {
            "Audio": "https://i.ganjoor.net/a/2198.ogg",
            "Author": "حافظ",
            "Book": "غزلیات حافظ",
            "Poem": "کس نیست که افتاده آن زلف دوتا نیست\nدر رهگذر کیست که دامی ز بلا نیست\n\nچون چشم تو دل می‌برد از گوشه نشینان\nهمراه تو بودن گنه از جانب ما نیست\n\nروی تو مگر آینه لطف الهیست\nحقا که چنین است و در این روی و ریا نیست\n\nنرگس طلبد شیوه چشم تو زهی چشم\nمسکین خبرش از سر و در دیده حیا نیست\n\nاز بهر خدا زلف مپیرای که ما را\nشب نیست که صد عربده با باد صبا نیست\n\nبازآی که بی روی تو ای شمع دل افروز\nدر بزم حریفان اثر نور و صفا نیست\n\nتیمار غریبان اثر ذکر جمیل است\nجانا مگر این قاعده در شهر شما نیست\n\nدی می‌شد و گفتم صنما عهد به جای آر\nگفتا غلطی خواجه در این عهد وفا نیست\n\nگر پیر مغان مرشد من شد چه تفاوت\nدر هیچ سری نیست که سری ز خدا نیست\n\nعاشق چه کند گر نکشد بار ملامت\nبا هیچ دلاور سپر تیر قضا نیست\n\nدر صومعه زاهد و در خلوت صوفی\nجز گوشه ابروی تو محراب دعا نیست\n\nای چنگ فروبرده به خون دل حافظ\nفکرت مگر از غیرت قرآن و خدا نیست\n\n",
            "Source": "https://ganjoor.net/hafez/ghazal/sh69/",
            "Title": "\r\nغزل شمارهٔ ۶۹"
        },
        "2199": {
            "Audio": "https://i.ganjoor.net/a/2199.ogg",
            "Author": "حافظ",
            "Book": "غزلیات حافظ",
            "Poem": "مردم دیده ما جز به رخت ناظر نیست\nدل سرگشته ما غیر تو را ذاکر نیست\n\nاشکم احرام طواف حرمت می‌بندد\nگر چه از خون دل ریش دمی طاهر نیست\n\nبسته دام و قفس باد چو مرغ وحشی\nطایر سدره اگر در طلبت طایر نیست\n\nعاشق مفلس اگر قلب دلش کرد نثار\nمکنش عیب که بر نقد روان قادر نیست\n\nعاقبت دست بدان سرو بلندش برسد\nهر که را در طلبت همت او قاصر نیست\n\nاز روان بخشی عیسی نزنم دم هرگز\nزان که در روح فزایی چو لبت ماهر نیست\n\nمن که در آتش سودای تو آهی نزنم\nکی توان گفت که بر داغ دلم صابر نیست\n\nروز اول که سر زلف تو دیدم گفتم\nکه پریشانی این سلسله را آخر نیست\n\nسر پیوند تو تنها نه دل حافظ راست\nکیست آن کش سر پیوند تو در خاطر نیست\n\n",
            "Source": "https://ganjoor.net/hafez/ghazal/sh70/",
            "Title": "\r\nغزل شمارهٔ ۷۰"
        },
        "2200": {
            "Audio": "https://i.ganjoor.net/a/2200.ogg",
            "Author": "حافظ",
            "Book": "غزلیات حافظ",
            "Poem": "زاهد ظاهرپرست از حال ما آگاه نیست\nدر حق ما هر چه گوید جای هیچ اکراه نیست\n\nدر طریقت هر چه پیش سالک آید خیر اوست\nدر صراط مستقیم ای دل کسی گمراه نیست\n\nتا چه بازی رخ نماید بیدقی خواهیم راند\nعرصه شطرنج رندان را مجال شاه نیست\n\nچیست این سقف بلند ساده بسیارنقش\nزین معما هیچ دانا در جهان آگاه نیست\n\nاین چه استغناست یا رب وین چه قادر حکمت است\nکاین همه زخم نهان هست و مجال آه نیست\n\nصاحب دیوان ما گویی نمی‌داند حساب\nکاندر این طغرا نشان حسبة لله نیست\n\nهر که خواهد گو بیا و هر چه خواهد گو بگو\nکبر و ناز و حاجب و دربان بدین درگاه نیست\n\nبر در میخانه رفتن کار یکرنگان بود\nخودفروشان را به کوی می فروشان راه نیست\n\nهر چه هست از قامت ناساز بی اندام ماست\nور نه تشریف تو بر بالای کس کوتاه نیست\n\nبنده پیر خراباتم که لطفش دایم است\nور نه لطف شیخ و زاهد گاه هست و گاه نیست\n\nحافظ ار بر صدر ننشیند ز عالی مشربیست\nعاشق دردی کش اندر بند مال و جاه نیست\n\n",
            "Source": "https://ganjoor.net/hafez/ghazal/sh71/",
            "Title": "\r\nغزل شمارهٔ ۷۱"
        },
        "2201": {
            "Audio": "https://i.ganjoor.net/a/2201.ogg",
            "Author": "حافظ",
            "Book": "غزلیات حافظ",
            "Poem": "راهیست راه عشق که هیچش کناره نیست\nآنجا جز آن که جان بسپارند چاره نیست\n\nهر گه که دل به عشق دهی خوش دمی بود\nدر کار خیر حاجت هیچ استخاره نیست\n\nما را ز منع عقل مترسان و می بیار\nکان شحنه در ولایت ما هیچ کاره نیست\n\nاز چشم خود بپرس که ما را که می‌کشد\nجانا گناه طالع و جرم ستاره نیست\n\nاو را به چشم پاک توان دید چون هلال\nهر دیده جای جلوه آن ماه پاره نیست\n\nفرصت شمر طریقه رندی که این نشان\nچون راه گنج بر همه کس آشکاره نیست\n\nنگرفت در تو گریه حافظ به هیچ رو\nحیران آن دلم که کم از سنگ خاره نیست\n\n",
            "Source": "https://ganjoor.net/hafez/ghazal/sh72/",
            "Title": "\r\nغزل شمارهٔ ۷۲"
        },
        "2202": {
            "Audio": "https://i.ganjoor.net/a/2202.ogg",
            "Author": "حافظ",
            "Book": "غزلیات حافظ",
            "Poem": "روشن از پرتو رویت نظری نیست که نیست\nمنت خاک درت بر بصری نیست که نیست\n\nناظر روی تو صاحب نظرانند آری\nسر گیسوی تو در هیچ سری نیست که نیست\n\nاشک غماز من ار سرخ برآمد چه عجب\nخجل از کرده خود پرده دری نیست که نیست\n\nتا به دامن ننشیند ز نسیمش گردی\nسیل خیز از نظرم رهگذری نیست که نیست\n\nتا دم از شام سر زلف تو هر جا نزنند\nبا صبا گفت و شنیدم سحری نیست که نیست\n\nمن از این طالع شوریده برنجم ور نی\nبهره مند از سر کویت دگری نیست که نیست\n\nاز حیای لب شیرین تو ای چشمه نوش\nغرق آب و عرق اکنون شکری نیست که نیست\n\nمصلحت نیست که از پرده برون افتد راز\nور نه در مجلس رندان خبری نیست که نیست\n\nشیر در بادیه عشق تو روباه شود\nآه از این راه که در وی خطری نیست که نیست\n\nآب چشمم که بر او منت خاک در توست\nزیر صد منت او خاک دری نیست که نیست\n\nاز وجودم قدری نام و نشان هست که هست\nور نه از ضعف در آن جا اثری نیست که نیست\n\nغیر از این نکته که حافظ ز تو ناخشنود است\nدر سراپای وجودت هنری نیست که نیست\n\n",
            "Source": "https://ganjoor.net/hafez/ghazal/sh73/",
            "Title": "\r\nغزل شمارهٔ ۷۳"
        },
        "2203": {
            "Audio": "https://i.ganjoor.net/a/2203.ogg",
            "Author": "حافظ",
            "Book": "غزلیات حافظ",
            "Poem": "حاصل کارگه کون و مکان این همه نیست\nباده پیش آر که اسباب جهان این همه نیست\n\nاز دل و جان شرف صحبت جانان غرض است\nغرض این است وگرنه دل و جان این همه نیست\n\nمنت سدره و طوبی ز پی سایه مکش\nکه چو خوش بنگری ای سرو روان این همه نیست\n\nدولت آن است که بی خون دل آید به کنار\nور نه با سعی و عمل باغ جنان این همه نیست\n\nپنج روزی که در این مرحله مهلت داری\nخوش بیاسای زمانی که زمان این همه نیست\n\nبر لب بحر فنا منتظریم ای ساقی\nفرصتی دان که ز لب تا به دهان این همه نیست\n\nزاهد ایمن مشو از بازی غیرت زنهار\nکه ره از صومعه تا دیر مغان این همه نیست\n\nدردمندی من سوخته زار و نزار\nظاهرا حاجت تقریر و بیان این همه نیست\n\nنام حافظ رقم نیک پذیرفت ولی\nپیش رندان رقم سود و زیان این همه نیست\n\n",
            "Source": "https://ganjoor.net/hafez/ghazal/sh74/",
            "Title": "\r\nغزل شمارهٔ ۷۴"
        },
        "2204": {
            "Audio": "https://i.ganjoor.net/a/2204.ogg",
            "Author": "حافظ",
            "Book": "غزلیات حافظ",
            "Poem": "خواب آن نرگس فتان تو بی چیزی نیست\nتاب آن زلف پریشان تو بی چیزی نیست\n\nاز لبت شیر روان بود که من می‌گفتم\nاین شکر گرد نمکدان تو بی چیزی نیست\n\nجان درازی تو بادا که یقین می‌دانم\nدر کمان ناوک مژگان تو بی چیزی نیست\n\nمبتلایی به غم محنت و اندوه فراق\nای دل این ناله و افغان تو بی چیزی نیست\n\nدوش باد از سر کویش به گلستان بگذشت\nای گل این چاک گریبان تو بی چیزی نیست\n\nدرد عشق ار چه دل از خلق نهان می‌دارد\nحافظ این دیده گریان تو بی چیزی نیست\n\n",
            "Source": "https://ganjoor.net/hafez/ghazal/sh75/",
            "Title": "\r\nغزل شمارهٔ ۷۵"
        },
        "2205": {
            "Audio": "https://i.ganjoor.net/a/2205.ogg",
            "Author": "حافظ",
            "Book": "غزلیات حافظ",
            "Poem": "جز آستان توام در جهان پناهی نیست\nسر مرا به جز این در حواله گاهی نیست\n\nعدو چو تیغ کشد من سپر بیندازم\nکه تیغ ما به جز از ناله‌ای و آهی نیست\n\nچرا ز کوی خرابات روی برتابم\nکز این بهم به جهان هیچ رسم و راهی نیست\n\nزمانه گر بزند آتشم به خرمن عمر\nبگو بسوز که بر من به برگ کاهی نیست\n\nغلام نرگس جماش آن سهی سروم\nکه از شراب غرورش به کس نگاهی نیست\n\nمباش در پی آزار و هر چه خواهی کن\nکه در شریعت ما غیر از این گناهی نیست\n\nعنان کشیده رو ای پادشاه کشور حسن\nکه نیست بر سر راهی که دادخواهی نیست\n\nچنین که از همه سو دام راه می‌بینم\nبه از حمایت زلفش مرا پناهی نیست\n\nخزینه دل حافظ به زلف و خال مده\nکه کارهای چنین حد هر سیاهی نیست\n\n",
            "Source": "https://ganjoor.net/hafez/ghazal/sh76/",
            "Title": "\r\nغزل شمارهٔ ۷۶"
        },
        "2206": {
            "Audio": "https://i.ganjoor.net/a/2206.ogg",
            "Author": "حافظ",
            "Book": "غزلیات حافظ",
            "Poem": "بلبلی برگ گلی خوش رنگ در منقار داشت\nو اندر آن برگ و نوا خوش ناله‌های زار داشت\n\nگفتمش در عین وصل این ناله و فریاد چیست\nگفت ما را جلوه معشوق در این کار داشت\n\nیار اگر ننشست با ما نیست جای اعتراض\nپادشاهی کامران بود از گدایی عار داشت\n\nدر نمی‌گیرد نیاز و ناز ما با حسن دوست\nخرم آن کز نازنینان بخت برخوردار داشت\n\nخیز تا بر کلک آن نقاش جان افشان کنیم\nکاین همه نقش عجب در گردش پرگار داشت\n\nگر مرید راه عشقی فکر بدنامی مکن\nشیخ صنعان خرقه رهن خانه خمار داشت\n\nوقت آن شیرین قلندر خوش که در اطوار سیر\nذکر تسبیح ملک در حلقه زنار داشت\n\nچشم حافظ زیر بام قصر آن حوری سرشت\nشیوه جنات تجری تحتها الانهار داشت\n\n",
            "Source": "https://ganjoor.net/hafez/ghazal/sh77/",
            "Title": "\r\nغزل شمارهٔ ۷۷"
        },
        "2207": {
            "Audio": "https://i.ganjoor.net/a/2207.ogg",
            "Author": "حافظ",
            "Book": "غزلیات حافظ",
            "Poem": "دیدی که یار جز سر جور و ستم نداشت\nبشکست عهد وز غم ما هیچ غم نداشت\n\nیا رب مگیرش ار چه دل چون کبوترم\nافکند و کشت و عزت صید حرم نداشت\n\nبر من جفا ز بخت من آمد وگرنه یار\nحاشا که رسم لطف و طریق کرم نداشت\n\nبا این همه هر آن که نه خواری کشید از او\nهر جا که رفت هیچ کسش محترم نداشت\n\nساقی بیار باده و با محتسب بگو\nانکار ما مکن که چنین جام جم نداشت\n\nهر راهرو که ره به حریم درش نبرد\nمسکین برید وادی و ره در حرم نداشت\n\nحافظ ببر تو گوی فصاحت که مدعی\nهیچش هنر نبود و خبر نیز هم نداشت\n\n",
            "Source": "https://ganjoor.net/hafez/ghazal/sh78/",
            "Title": "\r\nغزل شمارهٔ ۷۸"
        },
        "2208": {
            "Audio": "https://i.ganjoor.net/a/2208.ogg",
            "Author": "حافظ",
            "Book": "غزلیات حافظ",
            "Poem": "کنون که می‌دمد از بوستان نسیم بهشت\nمن و شراب فرح بخش و یار حورسرشت\n\nگدا چرا نزند لاف سلطنت امروز\nکه خیمه سایه ابر است و بزمگه لب کشت\n\nچمن حکایت اردیبهشت می‌گوید\nنه عاقل است که نسیه خرید و نقد بهشت\n\nبه می عمارت دل کن که این جهان خراب\nبر آن سر است که از خاک ما بسازد خشت\n\nوفا مجوی ز دشمن که پرتوی ندهد\nچو شمع صومعه افروزی از چراغ کنشت\n\nمکن به نامه سیاهی ملامت من مست\nکه آگه است که تقدیر بر سرش چه نوشت\n\nقدم دریغ مدار از جنازه حافظ\nکه گر چه غرق گناه است می‌رود به بهشت\n\n",
            "Source": "https://ganjoor.net/hafez/ghazal/sh79/",
            "Title": "\r\nغزل شمارهٔ ۷۹"
        },
        "2209": {
            "Audio": "https://i.ganjoor.net/a/2209.ogg",
            "Author": "حافظ",
            "Book": "غزلیات حافظ",
            "Poem": "عیب رندان مکن ای زاهد پاکیزه سرشت\nکه گناه دگران بر تو نخواهند نوشت\n\nمن اگر نیکم و گر بد تو برو خود را باش\nهر کسی آن درود عاقبت کار که کشت\n\nهمه کس طالب یارند چه هشیار و چه مست\nهمه جا خانه عشق است چه مسجد چه کنشت\n\nسر تسلیم من و خشت در میکده‌ها\nمدعی گر نکند فهم سخن گو سر و خشت\n\nناامیدم مکن از سابقه لطف ازل\nتو پس پرده چه دانی که که خوب است و که زشت\n\nنه من از پرده تقوا به درافتادم و بس\nپدرم نیز بهشت ابد از دست بهشت\n\nحافظا روز اجل گر به کف آری جامی\nیک سر از کوی خرابات برندت به بهشت\n\n",
            "Source": "https://ganjoor.net/hafez/ghazal/sh80/",
            "Title": "\r\nغزل شمارهٔ ۸۰"
        },
        "2210": {
            "Audio": "https://i.ganjoor.net/a/2210.ogg",
            "Author": "حافظ",
            "Book": "غزلیات حافظ",
            "Poem": "صبحدم مرغ چمن با گل نوخاسته گفت\nناز کم کن که در این باغ بسی چون تو شکفت\n\nگل بخندید که از راست نرنجیم ولی\nهیچ عاشق سخن سخت به معشوق نگفت\n\nگر طمع داری از آن جام مرصع می لعل\nای بسا در که به نوک مژه‌ات باید سفت\n\nتا ابد بوی محبت به مشامش نرسد\nهر که خاک در میخانه به رخساره نرفت\n\nدر گلستان ارم دوش چو از لطف هوا\nزلف سنبل به نسیم سحری می‌آشفت\n\nگفتم ای مسند جم جام جهان بینت کو\nگفت افسوس که آن دولت بیدار بخفت\n\nسخن عشق نه آن است که آید به زبان\nساقیا می ده و کوتاه کن این گفت و شنفت\n\nاشک حافظ خرد و صبر به دریا انداخت\nچه کند سوز غم عشق نیارست نهفت\n\n",
            "Source": "https://ganjoor.net/hafez/ghazal/sh81/",
            "Title": "\r\nغزل شمارهٔ ۸۱"
        },
        "2211": {
            "Audio": "https://i.ganjoor.net/a/2211.ogg",
            "Author": "حافظ",
            "Book": "غزلیات حافظ",
            "Poem": "آن ترک پری چهره که دوش از بر ما رفت\nآیا چه خطا دید که از راه خطا رفت\n\nتا رفت مرا از نظر آن چشم جهان بین\nکس واقف ما نیست که از دیده چه‌ها رفت\n\nبر شمع نرفت از گذر آتش دل دوش\nآن دود که از سوز جگر بر سر ما رفت\n\nدور از رخ تو دم به دم از گوشه چشمم\nسیلاب سرشک آمد و طوفان بلا رفت\n\nاز پای فتادیم چو آمد غم هجران\nدر درد بمردیم چو از دست دوا رفت\n\nدل گفت وصالش به دعا باز توان یافت\nعمریست که عمرم همه در کار دعا رفت\n\nاحرام چه بندیم چو آن قبله نه این جاست\nدر سعی چه کوشیم چو از مروه صفا رفت\n\nدی گفت طبیب از سر حسرت چو مرا دید\nهیهات که رنج تو ز قانون شفا رفت\n\nای دوست به پرسیدن حافظ قدمی نه\nزان پیش که گویند که از دار فنا رفت\n\n",
            "Source": "https://ganjoor.net/hafez/ghazal/sh82/",
            "Title": "\r\nغزل شمارهٔ ۸۲"
        },
        "2212": {
            "Audio": "https://i.ganjoor.net/a/2212.ogg",
            "Author": "حافظ",
            "Book": "غزلیات حافظ",
            "Poem": "گر ز دست زلف مشکینت خطایی رفت رفت\nور ز هندوی شما بر ما جفایی رفت رفت\n\nبرق عشق ار خرمن پشمینه پوشی سوخت سوخت\nجور شاه کامران گر بر گدایی رفت رفت\n\nدر طریقت رنجش خاطر نباشد می بیار\nهر کدورت را که بینی چون صفایی رفت رفت\n\nعشقبازی را تحمل باید ای دل پای دار\nگر ملالی بود بود و گر خطایی رفت رفت\n\nگر دلی از غمزه دلدار باری برد برد\nور میان جان و جانان ماجرایی رفت رفت\n\nاز سخن چینان ملالت‌ها پدید آمد ولی\nگر میان همنشینان ناسزایی رفت رفت\n\nعیب حافظ گو مکن واعظ که رفت از خانقاه\nپای آزادی چه بندی گر به جایی رفت رفت\n\n",
            "Source": "https://ganjoor.net/hafez/ghazal/sh83/",
            "Title": "\r\nغزل شمارهٔ ۸۳"
        },
        "2213": {
            "Audio": "https://i.ganjoor.net/a/2213.ogg",
            "Author": "حافظ",
            "Book": "غزلیات حافظ",
            "Poem": "ساقی بیار باده که ماه صیام رفت\nدرده قدح که موسم ناموس و نام رفت\n\nوقت عزیز رفت بیا تا قضا کنیم\nعمری که بی حضور صراحی و جام رفت\n\nمستم کن آن چنان که ندانم ز بیخودی\nدر عرصه خیال که آمد کدام رفت\n\nبر بوی آن که جرعه جامت به ما رسد\nدر مصطبه دعای تو هر صبح و شام رفت\n\nدل را که مرده بود حیاتی به جان رسید\nتا بویی از نسیم می‌اش در مشام رفت\n\nزاهد غرور داشت سلامت نبرد راه\nرند از ره نیاز به دارالسلام رفت\n\nنقد دلی که بود مرا صرف باده شد\nقلب سیاه بود از آن در حرام رفت\n\nدر تاب توبه چند توان سوخت همچو عود\nمی ده که عمر در سر سودای خام رفت\n\nدیگر مکن نصیحت حافظ که ره نیافت\nگمگشته‌ای که باده نابش به کام رفت\n\n",
            "Source": "https://ganjoor.net/hafez/ghazal/sh84/",
            "Title": "\r\nغزل شمارهٔ ۸۴"
        },
        "2214": {
            "Audio": "https://i.ganjoor.net/a/2214.ogg",
            "Author": "حافظ",
            "Book": "غزلیات حافظ",
            "Poem": "شربتی از لب لعلش نچشیدیم و برفت\nروی مه پیکر او سیر ندیدیم و برفت\n\nگویی از صحبت ما نیک به تنگ آمده بود\nبار بربست و به گردش نرسیدیم و برفت\n\nبس که ما فاتحه و حرز یمانی خواندیم\nوز پی اش سوره اخلاص دمیدیم و برفت\n\nعشوه دادند که بر ما گذری خواهی کرد\nدیدی آخر که چنین عشوه خریدیم و برفت\n\nشد چمان در چمن حسن و لطافت لیکن\nدر گلستان وصالش نچمیدیم و برفت\n\nهمچو حافظ همه شب ناله و زاری کردیم\nکای دریغا به وداعش نرسیدیم و برفت\n\n",
            "Source": "https://ganjoor.net/hafez/ghazal/sh85/",
            "Title": "\r\nغزل شمارهٔ ۸۵"
        },
        "2215": {
            "Audio": "https://i.ganjoor.net/a/2215.ogg",
            "Author": "حافظ",
            "Book": "غزلیات حافظ",
            "Poem": "ساقی بیا که یار ز رخ پرده برگرفت\nکار چراغ خلوتیان باز درگرفت\n\nآن شمع سرگرفته دگر چهره برفروخت\nوین پیر سالخورده جوانی ز سر گرفت\n\nآن عشوه داد عشق که مفتی ز ره برفت\nوان لطف کرد دوست که دشمن حذر گرفت\n\nزنهار از آن عبارت شیرین دلفریب\nگویی که پسته تو سخن در شکر گرفت\n\nبار غمی که خاطر ما خسته کرده بود\nعیسی دمی خدا بفرستاد و برگرفت\n\nهر سروقد که بر مه و خور حسن می‌فروخت\nچون تو درآمدی پی کاری دگر گرفت\n\nزین قصه هفت گنبد افلاک پرصداست\nکوته نظر ببین که سخن مختصر گرفت\n\nحافظ تو این سخن ز که آموختی که بخت\nتعویذ کرد شعر تو را و به زر گرفت\n\n",
            "Source": "https://ganjoor.net/hafez/ghazal/sh86/",
            "Title": "\r\nغزل شمارهٔ ۸۶"
        },
        "2216": {
            "Audio": "https://i.ganjoor.net/a/2216.ogg",
            "Author": "حافظ",
            "Book": "غزلیات حافظ",
            "Poem": "حسنت به اتفاق ملاحت جهان گرفت\nآری به اتفاق جهان می‌توان گرفت\n\nافشای راز خلوتیان خواست کرد شمع\nشکر خدا که سر دلش در زبان گرفت\n\nزین آتش نهفته که در سینه من است\nخورشید شعله‌ایست که در آسمان گرفت\n\nمی‌خواست گل که دم زند از رنگ و بوی دوست\nاز غیرت صبا نفسش در دهان گرفت\n\nآسوده بر کنار چو پرگار می‌شدم\nدوران چو نقطه عاقبتم در میان گرفت\n\nآن روز شوق ساغر می خرمنم بسوخت\nکاتش ز عکس عارض ساقی در آن گرفت\n\nخواهم شدن به کوی مغان آستین فشان\nزین فتنه‌ها که دامن آخرزمان گرفت\n\nمی خور که هر که آخر کار جهان بدید\nاز غم سبک برآمد و رطل گران گرفت\n\nبر برگ گل به خون شقایق نوشته‌اند\nکان کس که پخته شد می چون ارغوان گرفت\n\nحافظ چو آب لطف ز نظم تو می‌چکد\nحاسد چگونه نکته تواند بر آن گرفت\n\n",
            "Source": "https://ganjoor.net/hafez/ghazal/sh87/",
            "Title": "\r\nغزل شمارهٔ ۸۷"
        },
        "2217": {
            "Audio": "https://i.ganjoor.net/a/2217.ogg",
            "Author": "حافظ",
            "Book": "غزلیات حافظ",
            "Poem": "شنیده‌ام سخنی خوش که پیر کنعان گفت\nفراق یار نه آن می‌کند که بتوان گفت\n\nحدیث هول قیامت که گفت واعظ شهر\nکنایتیست که از روزگار هجران گفت\n\nنشان یار سفرکرده از که پرسم باز\nکه هر چه گفت برید صبا پریشان گفت\n\nفغان که آن مه نامهربان مهرگسل\nبه ترک صحبت یاران خود چه آسان گفت\n\nمن و مقام رضا بعد از این و شکر رقیب\nکه دل به درد تو خو کرد و ترک درمان گفت\n\nغم کهن به می سالخورده دفع کنید\nکه تخم خوشدلی این است پیر دهقان گفت\n\nگره به باد مزن گر چه بر مراد رود\nکه این سخن به مثل باد با سلیمان گفت\n\nبه مهلتی که سپهرت دهد ز راه مرو\nتو را که گفت که این زال ترک دستان گفت\n\nمزن ز چون و چرا دم که بنده مقبل\nقبول کرد به جان هر سخن که جانان گفت\n\nکه گفت حافظ از اندیشه تو آمد باز\nمن این نگفته‌ام آن کس که گفت بهتان گفت\n\n",
            "Source": "https://ganjoor.net/hafez/ghazal/sh88/",
            "Title": "\r\nغزل شمارهٔ ۸۸"
        },
        "2218": {
            "Audio": "https://i.ganjoor.net/a/2218.ogg",
            "Author": "حافظ",
            "Book": "غزلیات حافظ",
            "Poem": "یا رب سببی ساز که یارم به سلامت\nبازآید و برهاندم از بند ملامت\n\nخاک ره آن یار سفرکرده بیارید\nتا چشم جهان بین کنمش جای اقامت\n\nفریاد که از شش جهتم راه ببستند\nآن خال و خط و زلف و رخ و عارض و قامت\n\nامروز که در دست توام مرحمتی کن\nفردا که شوم خاک چه سود اشک ندامت\n\nای آن که به تقریر و بیان دم زنی از عشق\nما با تو نداریم سخن خیر و سلامت\n\nدرویش مکن ناله ز شمشیر احبا\nکاین طایفه از کشته ستانند غرامت\n\nدر خرقه زن آتش که خم ابروی ساقی\nبر می‌شکند گوشه محراب امامت\n\nحاشا که من از جور و جفای تو بنالم\nبیداد لطیفان همه لطف است و کرامت\n\nکوته نکند بحث سر زلف تو حافظ\nپیوسته شد این سلسله تا روز قیامت\n\n",
            "Source": "https://ganjoor.net/hafez/ghazal/sh89/",
            "Title": "\r\nغزل شمارهٔ ۸۹"
        },
        "2219": {
            "Audio": "https://i.ganjoor.net/a/2219.ogg",
            "Author": "حافظ",
            "Book": "غزلیات حافظ",
            "Poem": "ای هدهد صبا به سبا می‌فرستمت\nبنگر که از کجا به کجا می‌فرستمت\n\nحیف است طایری چو تو در خاکدان غم\nزین جا به آشیان وفا می‌فرستمت\n\nدر راه عشق مرحله قرب و بعد نیست\nمی‌بینمت عیان و دعا می‌فرستمت\n\nهر صبح و شام قافله‌ای از دعای خیر\nدر صحبت شمال و صبا می‌فرستمت\n\nتا لشکر غمت نکند ملک دل خراب\nجان عزیز خود به نوا می‌فرستمت\n\nای غایب از نظر که شدی همنشین دل\nمی‌گویمت دعا و ثنا می‌فرستمت\n\nدر روی خود تفرج صنع خدای کن\nکآیینهٔ خدای نما می‌فرستمت\n\nتا مطربان ز شوق منت آگهی دهند\nقول و غزل به ساز و نوا می‌فرستمت\n\nساقی بیا که هاتف غیبم به مژده گفت\nبا درد صبر کن که دوا می‌فرستمت\n\nحافظ سرود مجلس ما ذکر خیر توست\nبشتاب هان که اسب و قبا می‌فرستمت\n\n",
            "Source": "https://ganjoor.net/hafez/ghazal/sh90/",
            "Title": "\r\nغزل شمارهٔ ۹۰"
        },
        "2220": {
            "Audio": "https://i.ganjoor.net/a/2220.ogg",
            "Author": "حافظ",
            "Book": "غزلیات حافظ",
            "Poem": "ای غایب از نظر به خدا می‌سپارمت\nجانم بسوختی و به دل دوست دارمت\n\nتا دامن کفن نکشم زیر پای خاک\nباور مکن که دست ز دامن بدارمت\n\nمحراب ابرویت بنما تا سحرگهی\nدست دعا برآرم و در گردن آرمت\n\nگر بایدم شدن سوی هاروت بابلی\nصد گونه جادویی بکنم تا بیارمت\n\nخواهم که پیش میرمت ای بی‌وفا طبیب\nبیمار بازپرس که در انتظارمت\n\nصد جوی آب بسته‌ام از دیده بر کنار\nبر بوی تخم مهر که در دل بکارمت\n\nخونم بریخت وز غم عشقم خلاص داد\nمنت پذیر غمزه خنجر گذارمت\n\nمی‌گریم و مرادم از این سیل اشکبار\nتخم محبت است که در دل بکارمت\n\nبارم ده از کرم سوی خود تا به سوز دل\nدر پای دم به دم گهر از دیده بارمت\n\nحافظ شراب و شاهد و رندی نه وضع توست\nفی الجمله می‌کنی و فرو می‌گذارمت\n\n",
            "Source": "https://ganjoor.net/hafez/ghazal/sh91/",
            "Title": "\r\nغزل شمارهٔ ۹۱"
        },
        "2221": {
            "Audio": "https://i.ganjoor.net/a/2221.ogg",
            "Author": "حافظ",
            "Book": "غزلیات حافظ",
            "Poem": "میر من خوش می‌روی کاندر سر و پا میرمت\nخوش خرامان شو که پیش قد رعنا میرمت\n\nگفته بودی کی بمیری پیش من تعجیل چیست\nخوش تقاضا می‌کنی پیش تقاضا میرمت\n\nعاشق و مخمور و مهجورم بت ساقی کجاست\nگو که بخرامد که پیش سروبالا میرمت\n\nآن که عمری شد که تا بیمارم از سودای او\nگو نگاهی کن که پیش چشم شهلا میرمت\n\nگفته‌ای لعل لبم هم درد بخشد هم دوا\nگاه پیش درد و گه پیش مداوا میرمت\n\nخوش خرامان می‌روی چشم بد از روی تو دور\nدارم اندر سر خیال آن که در پا میرمت\n\nگر چه جای حافظ اندر خلوت وصل تو نیست\nای همه جای تو خوش پیش همه جا میرمت\n\n",
            "Source": "https://ganjoor.net/hafez/ghazal/sh92/",
            "Title": "\r\nغزل شمارهٔ ۹۲"
        },
        "2222": {
            "Audio": "https://i.ganjoor.net/a/2222.ogg",
            "Author": "حافظ",
            "Book": "غزلیات حافظ",
            "Poem": "چه لطف بود که ناگاه رشحه قلمت\nحقوق خدمت ما عرضه کرد بر کرمت\n\nبه نوک خامه رقم کرده‌ای سلام مرا\nکه کارخانه دوران مباد بی رقمت\n\nنگویم از من بی‌دل به سهو کردی یاد\nکه در حساب خرد نیست سهو بر قلمت\n\nمرا ذلیل مگردان به شکر این نعمت\nکه داشت دولت سرمد عزیز و محترمت\n\nبیا که با سر زلفت قرار خواهم کرد\nکه گر سرم برود برندارم از قدمت\n\nز حال ما دلت آگه شود مگر وقتی\nکه لاله بردمد از خاک کشتگان غمت\n\nروان تشنه ما را به جرعه‌ای دریاب\nچو می‌دهند زلال خضر ز جام جمت\n\nهمیشه وقت تو ای عیسی صبا خوش باد\nکه جان حافظ دلخسته زنده شد به دمت\n\n",
            "Source": "https://ganjoor.net/hafez/ghazal/sh93/",
            "Title": "\r\nغزل شمارهٔ ۹۳"
        },
        "2223": {
            "Audio": "https://i.ganjoor.net/a/2223.ogg",
            "Author": "حافظ",
            "Book": "غزلیات حافظ",
            "Poem": "زان یار دلنوازم شکریست با شکایت\nگر نکته دان عشقی بشنو تو این حکایت\n\nبی مزد بود و منت هر خدمتی که کردم\nیا رب مباد کس را مخدوم بی عنایت\n\nرندان تشنه لب را آبی نمی‌دهد کس\nگویی ولی شناسان رفتند از این ولایت\n\nدر زلف چون کمندش ای دل مپیچ کانجا\nسرها بریده بینی بی جرم و بی جنایت\n\nچشمت به غمزه ما را خون خورد و می‌پسندی\nجانا روا نباشد خونریز را حمایت\n\nدر این شب سیاهم گم گشت راه مقصود\nاز گوشه‌ای برون آی ای کوکب هدایت\n\nاز هر طرف که رفتم جز وحشتم نیفزود\nزنهار از این بیابان وین راه بی‌نهایت\n\nای آفتاب خوبان می‌جوشد اندرونم\nیک ساعتم بگنجان در سایه عنایت\n\nاین راه را نهایت صورت کجا توان بست\nکش صد هزار منزل بیش است در بدایت\n\nهر چند بردی آبم روی از درت نتابم\nجور از حبیب خوشتر کز مدعی رعایت\n\nعشقت رسد به فریاد ار خود به سان حافظ\nقرآن ز بر بخوانی در چارده روایت\n\n",
            "Source": "https://ganjoor.net/hafez/ghazal/sh94/",
            "Title": "\r\nغزل شمارهٔ ۹۴"
        },
        "2224": {
            "Audio": "https://i.ganjoor.net/a/2224.ogg",
            "Author": "حافظ",
            "Book": "غزلیات حافظ",
            "Poem": "مدامم مست می‌دارد نسیم جعد گیسویت\nخرابم می‌کند هر دم فریب چشم جادویت\n\nپس از چندین شکیبایی شبی یا رب توان دیدن\nکه شمع دیده افروزیم در محراب ابرویت\n\nسواد لوح بینش را عزیز از بهر آن دارم\nکه جان را نسخه‌ای باشد ز لوح خال هندویت\n\nتو گر خواهی که جاویدان جهان یک سر بیارایی\nصبا را گو که بردارد زمانی برقع از رویت\n\nو گر رسم فنا خواهی که از عالم براندازی\nبرافشان تا فروریزد هزاران جان ز هر مویت\n\nمن و باد صبا مسکین دو سرگردان بی‌حاصل\nمن از افسون چشمت مست و او از بوی گیسویت\n\nزهی همت که حافظ راست از دنیی و از عقبی\nنیاید هیچ در چشمش به جز خاک سر کویت\n\n",
            "Source": "https://ganjoor.net/hafez/ghazal/sh95/",
            "Title": "\r\nغزل شمارهٔ ۹۵"
        },
        "2225": {
            "Audio": "https://i.ganjoor.net/a/2225.ogg",
            "Author": "حافظ",
            "Book": "غزلیات حافظ",
            "Poem": "درد ما را نیست درمان الغیاث\nهجر ما را نیست پایان الغیاث\n\nدین و دل بردند و قصد جان کنند\nالغیاث از جور خوبان الغیاث\n\nدر بهای بوسه‌ای جانی طلب\nمی‌کنند این دلستانان الغیاث\n\nخون ما خوردند این کافردلان\nای مسلمانان چه درمان الغیاث\n\nهمچو حافظ روز و شب بی خویشتن\nگشته‌ام سوزان و گریان الغیاث\n\n",
            "Source": "https://ganjoor.net/hafez/ghazal/sh96/",
            "Title": "\r\nغزل شمارهٔ ۹۶"
        },
        "2226": {
            "Audio": "https://i.ganjoor.net/a/2226.ogg",
            "Author": "حافظ",
            "Book": "غزلیات حافظ",
            "Poem": "تویی که بر سر خوبان کشوری چون تاج\nسزد اگر همه دلبران دهندت باج\n\nدو چشم شوخ تو برهم زده خطا و حبش\nبه چین زلف تو ماچین و هند داده خراج\n\nبیاض روی تو روشن چو عارض رخ روز\nسواد زلف سیاه تو هست ظلمت داج\n\nدهان شهد تو داده رواج آب خضر\nلب چو قند تو برد از نبات مصر رواج\n\nاز این مرض به حقیقت شفا نخواهم یافت\nکه از تو درد دل ای جان نمی‌رسد به علاج\n\nچرا همی‌شکنی جان من ز سنگ دلی\nدل ضعیف که باشد به نازکی چو زجاج\n\nلب تو خضر و دهان تو آب حیوان است\nقد تو سرو و میان موی و بر به هیئت عاج\n\nفتاد در دل حافظ هوای چون تو شهی\nکمینه ذره خاک در تو بودی کاج\n\n",
            "Source": "https://ganjoor.net/hafez/ghazal/sh97/",
            "Title": "\r\nغزل شمارهٔ ۹۷"
        },
        "2227": {
            "Audio": "https://i.ganjoor.net/a/2227.ogg",
            "Author": "حافظ",
            "Book": "غزلیات حافظ",
            "Poem": "اگر به مذهب تو خون عاشق است مباح\nصلاح ما همه آن است کان تو راست صلاح\n\nسواد زلف سیاه تو جاعل الظلمات\nبیاض روی چو ماه تو فالق الاصباح\n\nز چین زلف کمندت کسی نیافت خلاص\nاز آن کمانچه ابرو و تیر چشم نجاح\n\nز دیده‌ام شده یک چشمه در کنار روان\nکه آشنا نکند در میان آن ملاح\n\nلب چو آب حیات تو هست قوت جان\nوجود خاکی ما را از اوست ذکر رواح\n\nبداد لعل لبت بوسه‌ای به صد زاری\nگرفت کام دلم ز او به صد هزار الحاح\n\nدعای جان تو ورد زبان مشتاقان\nهمیشه تا که بود متصل مسا و صباح\n\nصلاح و توبه و تقوی ز ما مجو حافظ\nز رند و عاشق و مجنون کسی نیافت صلاح\n\n",
            "Source": "https://ganjoor.net/hafez/ghazal/sh98/",
            "Title": "\r\nغزل شمارهٔ ۹۸"
        },
        "2228": {
            "Audio": "https://i.ganjoor.net/a/2228.ogg",
            "Author": "حافظ",
            "Book": "غزلیات حافظ",
            "Poem": "دل من در هوای روی فرخ\nبود آشفته همچون موی فرخ\n\nبجز هندوی زلفش هیچ کس نیست\nکه برخوردار شد از روی فرخ\n\nسیاهی نیکبخت است آن که دایم\nبود همراز و هم زانوی فرخ\n\nشود چون بید لرزان سرو آزاد\nاگر بیند قد دلجوی فرخ\n\nبده ساقی شراب ارغوانی\nبه یاد نرگس جادوی فرخ\n\nدوتا شد قامتم همچون کمانی\nز غم پیوسته چون ابروی فرخ\n\nنسیم مشک تاتاری خجل کرد\nشمیم زلف عنبربوی فرخ\n\nاگر میل دل هر کس به جایست\nبود میل دل من سوی فرخ\n\nغلام همت آنم که باشد\nچو حافظ بنده و هندوی فرخ\n\n",
            "Source": "https://ganjoor.net/hafez/ghazal/sh99/",
            "Title": "\r\nغزل شمارهٔ ۹۹"
        },
        "2229": {
            "Audio": "https://i.ganjoor.net/a/2229.ogg",
            "Author": "حافظ",
            "Book": "غزلیات حافظ",
            "Poem": "دی پیر می فروش که ذکرش به خیر باد\nگفتا شراب نوش و غم دل ببر ز یاد\n\nگفتم به باد می‌دهدم باده نام و ننگ\nگفتا قبول کن سخن و هر چه باد باد\n\nسود و زیان و مایه چو خواهد شدن ز دست\nاز بهر این معامله غمگین مباش و شاد\n\nبادت به دست باشد اگر دل نهی به هیچ\nدر معرضی که تخت سلیمان رود به باد\n\nحافظ گرت ز پند حکیمان ملالت است\nکوته کنیم قصه که عمرت دراز باد\n\n",
            "Source": "https://ganjoor.net/hafez/ghazal/sh100/",
            "Title": "\r\nغزل شمارهٔ ۱۰۰"
        },
        "2230": {
            "Audio": "https://i.ganjoor.net/a/2230.ogg",
            "Author": "حافظ",
            "Book": "غزلیات حافظ",
            "Poem": "شراب و عیش نهان چیست کار بی‌بنیاد\nزدیم بر صف رندان و هر چه بادا باد\n\nگره ز دل بگشا و از سپهر یاد مکن\nکه فکر هیچ مهندس چنین گره نگشاد\n\nز انقلاب زمانه عجب مدار که چرخ\nاز این فسانه هزاران هزار دارد یاد\n\nقدح به شرط ادب گیر زان که ترکیبش\nز کاسه سر جمشید و بهمن است و قباد\n\nکه آگه است که کاووس و کی کجا رفتند\nکه واقف است که چون رفت تخت جم بر باد\n\nز حسرت لب شیرین هنوز می‌بینم\nکه لاله می‌دمد از خون دیده فرهاد\n\nمگر که لاله بدانست بی‌وفایی دهر\nکه تا بزاد و بشد جام می ز کف ننهاد\n\nبیا بیا که زمانی ز می خراب شویم\nمگر رسیم به گنجی در این خراب آباد\n\nنمی‌دهند اجازت مرا به سیر سفر\nنسیم باد مصلا و آب رکن آباد\n\nقدح مگیر چو حافظ مگر به ناله چنگ\nکه بسته‌اند بر ابریشم طرب دل شاد\n\n",
            "Source": "https://ganjoor.net/hafez/ghazal/sh101/",
            "Title": "\r\nغزل شمارهٔ ۱۰۱"
        },
        "2231": {
            "Audio": "https://i.ganjoor.net/a/2231.ogg",
            "Author": "حافظ",
            "Book": "غزلیات حافظ",
            "Poem": "دوش آگهی ز یار سفرکرده داد باد\nمن نیز دل به باد دهم هر چه باد باد\n\nکارم بدان رسید که همراز خود کنم\nهر شام برق لامع و هر بامداد باد\n\nدر چین طره تو دل بی حفاظ من\nهرگز نگفت مسکن مالوف یاد باد\n\nامروز قدر پند عزیزان شناختم\nیا رب روان ناصح ما از تو شاد باد\n\nخون شد دلم به یاد تو هر گه که در چمن\nبند قبای غنچه گل می‌گشاد باد\n\nاز دست رفته بود وجود ضعیف من\nصبحم به بوی وصل تو جان بازداد باد\n\nحافظ نهاد نیک تو کامت برآورد\nجان‌ها فدای مردم نیکونهاد باد\n\n",
            "Source": "https://ganjoor.net/hafez/ghazal/sh102/",
            "Title": "\r\nغزل شمارهٔ ۱۰۲"
        },
        "2232": {
            "Audio": "https://i.ganjoor.net/a/2232.ogg",
            "Author": "حافظ",
            "Book": "غزلیات حافظ",
            "Poem": "روز وصل دوستداران یاد باد\nیاد باد آن روزگاران یاد باد\n\nکامم از تلخی غم چون زهر گشت\nبانگ نوش شادخواران یاد باد\n\nگر چه یاران فارغند از یاد من\nاز من ایشان را هزاران یاد باد\n\nمبتلا گشتم در این بند و بلا\nکوشش آن حق گزاران یاد باد\n\nگر چه صد رود است در چشمم مدام\nزنده رود باغ کاران یاد باد\n\nراز حافظ بعد از این ناگفته ماند\nای دریغا رازداران یاد باد\n\n",
            "Source": "https://ganjoor.net/hafez/ghazal/sh103/",
            "Title": "\r\nغزل شمارهٔ ۱۰۳"
        },
        "2233": {
            "Audio": "https://i.ganjoor.net/a/2233.ogg",
            "Author": "حافظ",
            "Book": "غزلیات حافظ",
            "Poem": "جمالت آفتاب هر نظر باد\nز خوبی روی خوبت خوبتر باد\n\nهمای زلف شاهین شهپرت را\nدل شاهان عالم زیر پر باد\n\nکسی کو بسته زلفت نباشد\nچو زلفت درهم و زیر و زبر باد\n\nدلی کو عاشق رویت نباشد\nهمیشه غرقه در خون جگر باد\n\nبتا چون غمزه‌ات ناوک فشاند\nدل مجروح من پیشش سپر باد\n\nچو لعل شکرینت بوسه بخشد\nمذاق جان من ز او پرشکر باد\n\nمرا از توست هر دم تازه عشقی\nتو را هر ساعتی حسنی دگر باد\n\nبه جان مشتاق روی توست حافظ\nتو را در حال مشتاقان نظر باد\n\n",
            "Source": "https://ganjoor.net/hafez/ghazal/sh104/",
            "Title": "\r\nغزل شمارهٔ ۱۰۴"
        },
        "2234": {
            "Audio": "https://i.ganjoor.net/a/2234.ogg",
            "Author": "حافظ",
            "Book": "غزلیات حافظ",
            "Poem": "صوفی ار باده به اندازه خورد نوشش باد\nور نه اندیشه این کار فراموشش باد\n\nآن که یک جرعه می از دست تواند دادن\nدست با شاهد مقصود در آغوشش باد\n\nپیر ما گفت خطا بر قلم صنع نرفت\nآفرین بر نظر پاک خطاپوشش باد\n\nشاه ترکان سخن مدعیان می‌شنود\nشرمی از مظلمه خون سیاووشش باد\n\nگر چه از کبر سخن با من درویش نگفت\nجان فدای شکرین پسته خاموشش باد\n\nچشمم از آینه داران خط و خالش گشت\nلبم از بوسه ربایان بر و دوشش باد\n\nنرگس مست نوازش کن مردم دارش\nخون عاشق به قدح گر بخورد نوشش باد\n\nبه غلامی تو مشهور جهان شد حافظ\nحلقه بندگی زلف تو در گوشش باد\n\n",
            "Source": "https://ganjoor.net/hafez/ghazal/sh105/",
            "Title": "\r\nغزل شمارهٔ ۱۰۵"
        },
        "2235": {
            "Audio": "https://i.ganjoor.net/a/2235.ogg",
            "Author": "حافظ",
            "Book": "غزلیات حافظ",
            "Poem": "تنت به ناز طبیبان نیازمند مباد\nوجود نازکت آزرده گزند مباد\n\nسلامت همه آفاق در سلامت توست\nبه هیچ عارضه شخص تو دردمند مباد\n\nجمال صورت و معنی ز امن صحت توست\nکه ظاهرت دژم و باطنت نژند مباد\n\nدر این چمن چو درآید خزان به یغمایی\nرهش به سرو سهی قامت بلند مباد\n\nدر آن بساط که حسن تو جلوه آغازد\nمجال طعنه بدبین و بدپسند مباد\n\nهر آن که روی چو ماهت به چشم بد بیند\nبر آتش تو به جز جان او سپند مباد\n\nشفا ز گفته شکرفشان حافظ جوی\nکه حاجتت به علاج گلاب و قند مباد\n\n",
            "Source": "https://ganjoor.net/hafez/ghazal/sh106/",
            "Title": "\r\nغزل شمارهٔ ۱۰۶"
        },
        "2236": {
            "Audio": "https://i.ganjoor.net/a/2236.ogg",
            "Author": "حافظ",
            "Book": "غزلیات حافظ",
            "Poem": "حسن تو همیشه در فزون باد\nرویت همه ساله لاله گون باد\n\nاندر سر ما خیال عشقت\nهر روز که باد در فزون باد\n\nهر سرو که در چمن درآید\nدر خدمت قامتت نگون باد\n\nچشمی که نه فتنه تو باشد\nچون گوهر اشک غرق خون باد\n\nچشم تو ز بهر دلربایی\nدر کردن سحر ذوفنون باد\n\nهر جا که دلیست در غم تو\nبی صبر و قرار و بی سکون باد\n\nقد همه دلبران عالم\nپیش الف قدت چو نون باد\n\nهر دل که ز عشق توست خالی\nاز حلقه وصل تو برون باد\n\nلعل تو که هست جان حافظ\nدور از لب مردمان دون باد\n\n",
            "Source": "https://ganjoor.net/hafez/ghazal/sh107/",
            "Title": "\r\nغزل شمارهٔ ۱۰۷"
        },
        "2237": {
            "Audio": "https://i.ganjoor.net/a/2237.ogg",
            "Author": "حافظ",
            "Book": "غزلیات حافظ",
            "Poem": "خسروا گوی فلک در خم چوگان تو باد\nساحت کون و مکان عرصه میدان تو باد\n\nزلف خاتون ظفر شیفته پرچم توست\nدیده فتح ابد عاشق جولان تو باد\n\nای که انشاء عطارد صفت شوکت توست\nعقل کل چاکر طغراکش دیوان تو باد\n\nطیره جلوه طوبی قد چون سرو تو شد\nغیرت خلد برین ساحت بستان تو باد\n\nنه به تنها حیوانات و نباتات و جماد\nهر چه در عالم امر است به فرمان تو باد\n\n",
            "Source": "https://ganjoor.net/hafez/ghazal/sh108/",
            "Title": "\r\nغزل شمارهٔ ۱۰۸"
        },
        "2238": {
            "Audio": "https://i.ganjoor.net/a/2238.ogg",
            "Author": "حافظ",
            "Book": "غزلیات حافظ",
            "Poem": "دیر است که دلدار پیامی نفرستاد\nننوشت سلامی و کلامی نفرستاد\n\nصد نامه فرستادم و آن شاه سواران\nپیکی ندوانید و سلامی نفرستاد\n\nسوی من وحشی صفت عقل رمیده\nآهوروشی کبک خرامی نفرستاد\n\nدانست که خواهد شدنم مرغ دل از دست\nوز آن خط چون سلسله دامی نفرستاد\n\nفریاد که آن ساقی شکرلب سرمست\nدانست که مخمورم و جامی نفرستاد\n\nچندان که زدم لاف کرامات و مقامات\nهیچم خبر از هیچ مقامی نفرستاد\n\nحافظ به ادب باش که واخواست نباشد\nگر شاه پیامی به غلامی نفرستاد\n\n",
            "Source": "https://ganjoor.net/hafez/ghazal/sh109/",
            "Title": "\r\nغزل شمارهٔ ۱۰۹"
        },
        "2239": {
            "Audio": "https://i.ganjoor.net/a/2239.ogg",
            "Author": "حافظ",
            "Book": "غزلیات حافظ",
            "Poem": "پیرانه سرم عشق جوانی به سر افتاد\nوان راز که در دل بنهفتم به درافتاد\n\nاز راه نظر مرغ دلم گشت هواگیر\nای دیده نگه کن که به دام که درافتاد\n\nدردا که از آن آهوی مشکین سیه چشم\nچون نافه بسی خون دلم در جگر افتاد\n\nاز رهگذر خاک سر کوی شما بود\nهر نافه که در دست نسیم سحر افتاد\n\nمژگان تو تا تیغ جهانگیر برآورد\nبس کشته دل زنده که بر یک دگر افتاد\n\nبس تجربه کردیم در این دیر مکافات\nبا دردکشان هر که درافتاد برافتاد\n\nگر جان بدهد سنگ سیه لعل نگردد\nبا طینت اصلی چه کند بدگهر افتاد\n\nحافظ که سر زلف بتان دست کشش بود\nبس طرفه حریفیست کش اکنون به سر افتاد\n\n",
            "Source": "https://ganjoor.net/hafez/ghazal/sh110/",
            "Title": "\r\nغزل شمارهٔ ۱۱۰"
        },
        "2240": {
            "Audio": "https://i.ganjoor.net/a/2240.ogg",
            "Author": "حافظ",
            "Book": "غزلیات حافظ",
            "Poem": "عکس روی تو چو در آینه جام افتاد\nعارف از خنده می در طمع خام افتاد\n\nحسن روی تو به یک جلوه که در آینه کرد\nاین همه نقش در آیینه اوهام افتاد\n\nاین همه عکس می و نقش نگارین که نمود\nیک فروغ رخ ساقیست که در جام افتاد\n\nغیرت عشق زبان همه خاصان ببرید\nکز کجا سر غمش در دهن عام افتاد\n\nمن ز مسجد به خرابات نه خود افتادم\nاینم از عهد ازل حاصل فرجام افتاد\n\nچه کند کز پی دوران نرود چون پرگار\nهر که در دایره گردش ایام افتاد\n\nدر خم زلف تو آویخت دل از چاه زنخ\nآه کز چاه برون آمد و در دام افتاد\n\nآن شد ای خواجه که در صومعه بازم بینی\nکار ما با رخ ساقی و لب جام افتاد\n\nزیر شمشیر غمش رقص کنان باید رفت\nکان که شد کشته او نیک سرانجام افتاد\n\nهر دمش با من دلسوخته لطفی دگر است\nاین گدا بین که چه شایسته انعام افتاد\n\nصوفیان جمله حریفند و نظرباز ولی\nزین میان حافظ دلسوخته بدنام افتاد\n\n",
            "Source": "https://ganjoor.net/hafez/ghazal/sh111/",
            "Title": "\r\nغزل شمارهٔ ۱۱۱"
        },
        "2241": {
            "Audio": "https://i.ganjoor.net/a/2241.ogg",
            "Author": "حافظ",
            "Book": "غزلیات حافظ",
            "Poem": "آن که رخسار تو را رنگ گل و نسرین داد\nصبر و آرام تواند به من مسکین داد\n\nوان که گیسوی تو را رسم تطاول آموخت\nهم تواند کرمش داد من غمگین داد\n\nمن همان روز ز فرهاد طمع ببریدم\nکه عنان دل شیدا به لب شیرین داد\n\nگنج زر گر نبود کنج قناعت باقیست\nآن که آن داد به شاهان به گدایان این داد\n\nخوش عروسیست جهان از ره صورت لیکن\nهر که پیوست بدو عمر خودش کاوین داد\n\nبعد از این دست من و دامن سرو و لب جوی\nخاصه اکنون که صبا مژده فروردین داد\n\nدر کف غصه دوران دل حافظ خون شد\nاز فراق رخت ای خواجه قوام الدین داد\n\n",
            "Source": "https://ganjoor.net/hafez/ghazal/sh112/",
            "Title": "\r\nغزل شمارهٔ ۱۱۲"
        },
        "2242": {
            "Audio": "https://i.ganjoor.net/a/2242.ogg",
            "Author": "حافظ",
            "Book": "غزلیات حافظ",
            "Poem": "بنفشه دوش به گل گفت و خوش نشانی داد\nکه تاب من به جهان طره فلانی داد\n\nدلم خزانه اسرار بود و دست قضا\nدرش ببست و کلیدش به دلستانی داد\n\nشکسته وار به درگاهت آمدم که طبیب\nبه مومیایی لطف توام نشانی داد\n\nتنش درست و دلش شاد باد و خاطر خوش\nکه دست دادش و یاری ناتوانی داد\n\nبرو معالجه خود کن ای نصیحتگو\nشراب و شاهد شیرین که را زیانی داد\n\nگذشت بر من مسکین و با رقیبان گفت\nدریغ حافظ مسکین من چه جانی داد\n\n",
            "Source": "https://ganjoor.net/hafez/ghazal/sh113/",
            "Title": "\r\nغزل شمارهٔ ۱۱۳"
        },
        "2243": {
            "Audio": "https://i.ganjoor.net/a/2243.ogg",
            "Author": "حافظ",
            "Book": "غزلیات حافظ",
            "Poem": "همای اوج سعادت به دام ما افتد\nاگر تو را گذری بر مقام ما افتد\n\nحباب وار براندازم از نشاط کلاه\nاگر ز روی تو عکسی به جام ما افتد\n\nشبی که ماه مراد از افق شود طالع\nبود که پرتو نوری به بام ما افتد\n\nبه بارگاه تو چون باد را نباشد بار\nکی اتفاق مجال سلام ما افتد\n\nچو جان فدای لبش شد خیال می‌بستم\nکه قطره‌ای ز زلالش به کام ما افتد\n\nخیال زلف تو گفتا که جان وسیله مساز\nکز این شکار فراوان به دام ما افتد\n\nبه ناامیدی از این در مرو بزن فالی\nبود که قرعه دولت به نام ما افتد\n\nز خاک کوی تو هر گه که دم زند حافظ\nنسیم گلشن جان در مشام ما افتد\n\n",
            "Source": "https://ganjoor.net/hafez/ghazal/sh114/",
            "Title": "\r\nغزل شمارهٔ ۱۱۴"
        },
        "2244": {
            "Audio": "https://i.ganjoor.net/a/2244.ogg",
            "Author": "حافظ",
            "Book": "غزلیات حافظ",
            "Poem": "درخت دوستی بنشان که کام دل به بار آرد\nنهال دشمنی برکن که رنج بی‌شمار آرد\n\nچو مهمان خراباتی به عزت باش با رندان\nکه درد سر کشی جانا گرت مستی خمار آرد\n\nشب صحبت غنیمت دان که بعد از روزگار ما\nبسی گردش کند گردون بسی لیل و نهار آرد\n\nعماری دار لیلی را که مهد ماه در حکم است\nخدا را در دل اندازش که بر مجنون گذار آرد\n\nبهار عمر خواه ای دل وگرنه این چمن هر سال\nچو نسرین صد گل آرد بار و چون بلبل هزار آرد\n\nخدا را چون دل ریشم قراری بست با زلفت\nبفرما لعل نوشین را که زودش باقرار آرد\n\nدر این باغ از خدا خواهد دگر پیرانه سر حافظ\nنشیند بر لب جویی و سروی در کنار آرد\n\n",
            "Source": "https://ganjoor.net/hafez/ghazal/sh115/",
            "Title": "\r\nغزل شمارهٔ ۱۱۵"
        },
        "2245": {
            "Audio": "https://i.ganjoor.net/a/2245.ogg",
            "Author": "حافظ",
            "Book": "غزلیات حافظ",
            "Poem": "کسی که حسن و خط دوست در نظر دارد\nمحقق است که او حاصل بصر دارد\n\nچو خامه در ره فرمان او سر طاعت\nنهاده‌ایم مگر او به تیغ بردارد\n\nکسی به وصل تو چون شمع یافت پروانه\nکه زیر تیغ تو هر دم سری دگر دارد\n\nبه پای بوس تو دست کسی رسید که او\nچو آستانه بدین در همیشه سر دارد\n\nز زهد خشک ملولم کجاست باده ناب\nکه بوی باده مدامم دماغ تر دارد\n\nز باده هیچت اگر نیست این نه بس که تو را\nدمی ز وسوسه عقل بی‌خبر دارد\n\nکسی که از ره تقوا قدم برون ننهاد\nبه عزم میکده اکنون ره سفر دارد\n\nدل شکسته حافظ به خاک خواهد برد\nچو لاله داغ هوایی که بر جگر دارد\n\n",
            "Source": "https://ganjoor.net/hafez/ghazal/sh116/",
            "Title": "\r\nغزل شمارهٔ ۱۱۶"
        },
        "2246": {
            "Audio": "https://i.ganjoor.net/a/2246.ogg",
            "Author": "حافظ",
            "Book": "غزلیات حافظ",
            "Poem": "دل ما به دور رویت ز چمن فراغ دارد\nکه چو سرو پایبند است و چو لاله داغ دارد\n\nسر ما فرونیاید به کمان ابروی کس\nکه درون گوشه گیران ز جهان فراغ دارد\n\nز بنفشه تاب دارم که ز زلف او زند دم\nتو سیاه کم بها بین که چه در دماغ دارد\n\nبه چمن خرام و بنگر بر تخت گل که لاله\nبه ندیم شاه ماند که به کف ایاغ دارد\n\nشب ظلمت و بیابان به کجا توان رسیدن\nمگر آن که شمع رویت به رهم چراغ دارد\n\nمن و شمع صبحگاهی سزد ار به هم بگرییم\nکه بسوختیم و از ما بت ما فراغ دارد\n\nسزدم چو ابر بهمن که بر این چمن بگریم\nطرب آشیان بلبل بنگر که زاغ دارد\n\nسر درس عشق دارد دل دردمند حافظ\nکه نه خاطر تماشا نه هوای باغ دارد\n\n",
            "Source": "https://ganjoor.net/hafez/ghazal/sh117/",
            "Title": "\r\nغزل شمارهٔ ۱۱۷"
        },
        "2247": {
            "Audio": "https://i.ganjoor.net/a/2247.ogg",
            "Author": "حافظ",
            "Book": "غزلیات حافظ",
            "Poem": "آن کس که به دست جام دارد\nسلطانی جم مدام دارد\n\nآبی که خضر حیات از او یافت\nدر میکده جو که جام دارد\n\nسررشته جان به جام بگذار\nکاین رشته از او نظام دارد\n\nما و می و زاهدان و تقوا\nتا یار سر کدام دارد\n\nبیرون ز لب تو ساقیا نیست\nدر دور کسی که کام دارد\n\nنرگس همه شیوه‌های مستی\nاز چشم خوشت به وام دارد\n\nذکر رخ و زلف تو دلم را\nوردیست که صبح و شام دارد\n\nبر سینه ریش دردمندان\nلعلت نمکی تمام دارد\n\nدر چاه ذقن چو حافظ ای جان\nحسن تو دو صد غلام دارد\n\n",
            "Source": "https://ganjoor.net/hafez/ghazal/sh118/",
            "Title": "\r\nغزل شمارهٔ ۱۱۸"
        },
        "2248": {
            "Audio": "https://i.ganjoor.net/a/2248.ogg",
            "Author": "حافظ",
            "Book": "غزلیات حافظ",
            "Poem": "دلی که غیب نمای است و جام جم دارد\nز خاتمی که دمی گم شود چه غم دارد\n\nبه خط و خال گدایان مده خزینه دل\nبه دست شاهوشی ده که محترم دارد\n\nنه هر درخت تحمل کند جفای خزان\nغلام همت سروم که این قدم دارد\n\nرسید موسم آن کز طرب چو نرگس مست\nنهد به پای قدح هر که شش درم دارد\n\nزر از بهای می اکنون چو گل دریغ مدار\nکه عقل کل به صدت عیب متهم دارد\n\nز سر غیب کس آگاه نیست قصه مخوان\nکدام محرم دل ره در این حرم دارد\n\nدلم که لاف تجرد زدی کنون صد شغل\nبه بوی زلف تو با باد صبحدم دارد\n\nمراد دل ز که پرسم که نیست دلداری\nکه جلوه نظر و شیوه کرم دارد\n\nز جیب خرقه حافظ چه طرف بتوان بست\nکه ما صمد طلبیدیم و او صنم دارد\n\n",
            "Source": "https://ganjoor.net/hafez/ghazal/sh119/",
            "Title": "\r\nغزل شمارهٔ ۱۱۹"
        },
        "2249": {
            "Audio": "https://i.ganjoor.net/a/2249.ogg",
            "Author": "حافظ",
            "Book": "غزلیات حافظ",
            "Poem": "بتی دارم که گرد گل ز سنبل سایه بان دارد\nبهار عارضش خطی به خون ارغوان دارد\n\nغبار خط بپوشانید خورشید رخش یا رب\nبقای جاودانش ده که حسن جاودان دارد\n\nچو عاشق می‌شدم گفتم که بردم گوهر مقصود\nندانستم که این دریا چه موج خون فشان دارد\n\nز چشمت جان نشاید برد کز هر سو که می‌بینم\nکمین از گوشه‌ای کرده‌ست و تیر اندر کمان دارد\n\nچو دام طره افشاند ز گرد خاطر عشاق\nبه غماز صبا گوید که راز ما نهان دارد\n\nبیفشان جرعه‌ای بر خاک و حال اهل دل بشنو\nکه از جمشید و کیخسرو فراوان داستان دارد\n\nچو در رویت بخندد گل مشو در دامش ای بلبل\nکه بر گل اعتمادی نیست گر حسن جهان دارد\n\nخدا را داد من بستان از او ای شحنه مجلس\nکه می با دیگری خورده‌ست و با من سر گران دارد\n\nبه فتراک ار همی‌بندی خدا را زود صیدم کن\nکه آفت‌هاست در تاخیر و طالب را زیان دارد\n\nز سروقد دلجویت مکن محروم چشمم را\nبدین سرچشمه‌اش بنشان که خوش آبی روان دارد\n\nز خوف هجرم ایمن کن اگر امید آن داری\nکه از چشم بداندیشان خدایت در امان دارد\n\nچه عذر بخت خود گویم که آن عیار شهرآشوب\nبه تلخی کشت حافظ را و شکر در دهان دارد\n\n",
            "Source": "https://ganjoor.net/hafez/ghazal/sh120/",
            "Title": "\r\nغزل شمارهٔ ۱۲۰"
        },
        "2250": {
            "Audio": "https://i.ganjoor.net/a/2250.ogg",
            "Author": "حافظ",
            "Book": "غزلیات حافظ",
            "Poem": "هر آن کو خاطر مجموع و یار نازنین دارد\nسعادت همدم او گشت و دولت همنشین دارد\n\nحریم عشق را درگه بسی بالاتر از عقل است\nکسی آن آستان بوسد که جان در آستین دارد\n\nدهان تنگ شیرینش مگر ملک سلیمان است\nکه نقش خاتم لعلش جهان زیر نگین دارد\n\nلب لعل و خط مشکین چو آنش هست و اینش هست\nبنازم دلبر خود را که حسنش آن و این دارد\n\nبه خواری منگر ای منعم ضعیفان و نحیفان را\nکه صدر مجلس عشرت گدای رهنشین دارد\n\nچو بر روی زمین باشی توانایی غنیمت دان\nکه دوران ناتوانی‌ها بسی زیر زمین دارد\n\nبلاگردان جان و تن دعای مستمندان است\nکه بیند خیر از آن خرمن که ننگ از خوشه چین دارد\n\nصبا از عشق من رمزی بگو با آن شه خوبان\nکه صد جمشید و کیخسرو غلام کمترین دارد\n\nو گر گوید نمی‌خواهم چو حافظ عاشق مفلس\nبگوییدش که سلطانی گدایی همنشین دارد\n\n",
            "Source": "https://ganjoor.net/hafez/ghazal/sh121/",
            "Title": "\r\nغزل شمارهٔ ۱۲۱"
        },
        "2251": {
            "Audio": "https://i.ganjoor.net/a/2251.ogg",
            "Author": "حافظ",
            "Book": "غزلیات حافظ",
            "Poem": "هر آن که جانب اهل خدا نگه دارد\nخداش در همه حال از بلا نگه دارد\n\nحدیث دوست نگویم مگر به حضرت دوست\nکه آشنا سخن آشنا نگه دارد\n\nدلا معاش چنان کن که گر بلغزد پای\nفرشته‌ات به دو دست دعا نگه دارد\n\nگرت هواست که معشوق نگسلد پیمان\nنگاه دار سر رشته تا نگه دارد\n\nصبا بر آن سر زلف ار دل مرا بینی\nز روی لطف بگویش که جا نگه دارد\n\nچو گفتمش که دلم را نگاه دار چه گفت\nز دست بنده چه خیزد خدا نگه دارد\n\nسر و زر و دل و جانم فدای آن یاری\nکه حق صحبت مهر و وفا نگه دارد\n\nغبار راهگذارت کجاست تا حافظ\nبه یادگار نسیم صبا نگه دارد\n\n",
            "Source": "https://ganjoor.net/hafez/ghazal/sh122/",
            "Title": "\r\nغزل شمارهٔ ۱۲۲"
        },
        "2252": {
            "Audio": "https://i.ganjoor.net/a/2252.ogg",
            "Author": "حافظ",
            "Book": "غزلیات حافظ",
            "Poem": "مطرب عشق عجب ساز و نوایی دارد\nنقش هر نغمه که زد راه به جایی دارد\n\nعالم از ناله عشاق مبادا خالی\nکه خوش آهنگ و فرح بخش هوایی دارد\n\nپیر دردی کش ما گر چه ندارد زر و زور\nخوش عطابخش و خطاپوش خدایی دارد\n\nمحترم دار دلم کاین مگس قندپرست\nتا هواخواه تو شد فر همایی دارد\n\nاز عدالت نبود دور گرش پرسد حال\nپادشاهی که به همسایه گدایی دارد\n\nاشک خونین بنمودم به طبیبان گفتند\nدرد عشق است و جگرسوز دوایی دارد\n\nستم از غمزه میاموز که در مذهب عشق\nهر عمل اجری و هر کرده جزایی دارد\n\nنغز گفت آن بت ترسابچه باده پرست\nشادی روی کسی خور که صفایی دارد\n\nخسروا حافظ درگاه نشین فاتحه خواند\nو از زبان تو تمنای دعایی دارد\n\n",
            "Source": "https://ganjoor.net/hafez/ghazal/sh123/",
            "Title": "\r\nغزل شمارهٔ ۱۲۳"
        },
        "2253": {
            "Audio": "https://i.ganjoor.net/a/2253.ogg",
            "Author": "حافظ",
            "Book": "غزلیات حافظ",
            "Poem": "آن که از سنبل او غالیه تابی دارد\nباز با دلشدگان ناز و عتابی دارد\n\nاز سر کشته خود می‌گذری همچون باد\nچه توان کرد که عمر است و شتابی دارد\n\nماه خورشید نمایش ز پس پرده زلف\nآفتابیست که در پیش سحابی دارد\n\nچشم من کرد به هر گوشه روان سیل سرشک\nتا سهی سرو تو را تازه‌تر آبی دارد\n\nغمزه شوخ تو خونم به خطا می‌ریزد\nفرصتش باد که خوش فکر صوابی دارد\n\nآب حیوان اگر این است که دارد لب دوست\nروشن است این که خضر بهره سرابی دارد\n\nچشم مخمور تو دارد ز دلم قصد جگر\nترک مست است مگر میل کبابی دارد\n\nجان بیمار مرا نیست ز تو روی سؤال\nای خوش آن خسته که از دوست جوابی دارد\n\nکی کند سوی دل خسته حافظ نظری\nچشم مستش که به هر گوشه خرابی دارد\n\n",
            "Source": "https://ganjoor.net/hafez/ghazal/sh124/",
            "Title": "\r\nغزل شمارهٔ ۱۲۴"
        },
        "2254": {
            "Audio": "https://i.ganjoor.net/a/2254.ogg",
            "Author": "حافظ",
            "Book": "غزلیات حافظ",
            "Poem": "شاهد آن نیست که مویی و میانی دارد\nبنده طلعت آن باش که آنی دارد\n\nشیوه حور و پری گر چه لطیف است ولی\nخوبی آن است و لطافت که فلانی دارد\n\nچشمه چشم مرا ای گل خندان دریاب\nکه به امید تو خوش آب روانی دارد\n\nگوی خوبی که برد از تو که خورشید آن جا\nنه سواریست که در دست عنانی دارد\n\nدل نشان شد سخنم تا تو قبولش کردی\nآری آری سخن عشق نشانی دارد\n\nخم ابروی تو در صنعت تیراندازی\nبرده از دست هر آن کس که کمانی دارد\n\nدر ره عشق نشد کس به یقین محرم راز\nهر کسی بر حسب فکر گمانی دارد\n\nبا خرابات نشینان ز کرامات ملاف\nهر سخن وقتی و هر نکته مکانی دارد\n\nمرغ زیرک نزند در چمنش پرده سرای\nهر بهاری که به دنباله خزانی دارد\n\nمدعی گو لغز و نکته به حافظ مفروش\nکلک ما نیز زبانی و بیانی دارد\n\n",
            "Source": "https://ganjoor.net/hafez/ghazal/sh125/",
            "Title": "\r\nغزل شمارهٔ ۱۲۵"
        },
        "2255": {
            "Audio": "https://i.ganjoor.net/a/2255.ogg",
            "Author": "حافظ",
            "Book": "غزلیات حافظ",
            "Poem": "جان بی جمال جانان میل جهان ندارد\nهر کس که این ندارد حقا که آن ندارد\n\nبا هیچ کس نشانی زان دلستان ندیدم\nیا من خبر ندارم یا او نشان ندارد\n\nهر شبنمی در این ره صد بحر آتشین است\nدردا که این معما شرح و بیان ندارد\n\nسرمنزل فراغت نتوان ز دست دادن\nای ساروان فروکش کاین ره کران ندارد\n\nچنگ خمیده قامت می‌خواندت به عشرت\nبشنو که پند پیران هیچت زیان ندارد\n\nای دل طریق رندی از محتسب بیاموز\nمست است و در حق او کس این گمان ندارد\n\nاحوال گنج قارون کایام داد بر باد\nدر گوش دل فروخوان تا زر نهان ندارد\n\nگر خود رقیب شمع است اسرار از او بپوشان\nکان شوخ سربریده بند زبان ندارد\n\nکس در جهان ندارد یک بنده همچو حافظ\nزیرا که چون تو شاهی کس در جهان ندارد\n\n",
            "Source": "https://ganjoor.net/hafez/ghazal/sh126/",
            "Title": "\r\nغزل شمارهٔ ۱۲۶"
        },
        "2256": {
            "Audio": "https://i.ganjoor.net/a/2256.ogg",
            "Author": "حافظ",
            "Book": "غزلیات حافظ",
            "Poem": "روشنی طلعت تو ماه ندارد\nپیش تو گل رونق گیاه ندارد\n\nگوشه ابروی توست منزل جانم\nخوشتر از این گوشه پادشاه ندارد\n\nتا چه کند با رخ تو دود دل من\nآینه دانی که تاب آه ندارد\n\nشوخی نرگس نگر که پیش تو بشکفت\nچشم دریده ادب نگاه ندارد\n\nدیدم و آن چشم دل سیه که تو داری\nجانب هیچ آشنا نگاه ندارد\n\nرطل گرانم ده ای مرید خرابات\nشادی شیخی که خانقاه ندارد\n\nخون خور و خامش نشین که آن دل نازک\nطاقت فریاد دادخواه ندارد\n\nگو برو و آستین به خون جگر شوی\nهر که در این آستانه راه ندارد\n\nنی من تنها کشم تطاول زلفت\nکیست که او داغ آن سیاه ندارد\n\nحافظ اگر سجده تو کرد مکن عیب\nکافر عشق ای صنم گناه ندارد\n\n",
            "Source": "https://ganjoor.net/hafez/ghazal/sh127/",
            "Title": "\r\nغزل شمارهٔ ۱۲۷"
        },
        "2257": {
            "Audio": "https://i.ganjoor.net/a/2257.ogg",
            "Author": "حافظ",
            "Book": "غزلیات حافظ",
            "Poem": "نیست در شهر نگاری که دل ما ببرد\nبختم ار یار شود رختم از این جا ببرد\n\nکو حریفی کش سرمست که پیش کرمش\nعاشق سوخته دل نام تمنا ببرد\n\nباغبانا ز خزان بی‌خبرت می‌بینم\nآه از آن روز که بادت گل رعنا ببرد\n\nرهزن دهر نخفته‌ست مشو ایمن از او\nاگر امروز نبرده‌ست که فردا ببرد\n\nدر خیال این همه لعبت به هوس می‌بازم\nبو که صاحب نظری نام تماشا ببرد\n\nعلم و فضلی که به چل سال دلم جمع آورد\nترسم آن نرگس مستانه به یغما ببرد\n\nبانگ گاوی چه صدا بازدهد عشوه مخر\nسامری کیست که دست از ید بیضا ببرد\n\nجام مینایی می سد ره تنگ دلیست\nمنه از دست که سیل غمت از جا ببرد\n\nراه عشق ار چه کمینگاه کمانداران است\nهر که دانسته رود صرفه ز اعدا ببرد\n\nحافظ ار جان طلبد غمزه مستانه یار\nخانه از غیر بپرداز و بهل تا ببرد\n\n",
            "Source": "https://ganjoor.net/hafez/ghazal/sh128/",
            "Title": "\r\nغزل شمارهٔ ۱۲۸"
        },
        "2258": {
            "Audio": "https://i.ganjoor.net/a/2258.ogg",
            "Author": "حافظ",
            "Book": "غزلیات حافظ",
            "Poem": "اگر نه باده غم دل ز یاد ما ببرد\nنهیب حادثه بنیاد ما ز جا ببرد\n\nاگر نه عقل به مستی فروکشد لنگر\nچگونه کشتی از این ورطه بلا ببرد\n\nفغان که با همه کس غایبانه باخت فلک\nکه کس نبود که دستی از این دغا ببرد\n\nگذار بر ظلمات است خضر راهی کو\nمباد کآتش محرومی آب ما ببرد\n\nدل ضعیفم از آن می‌کشد به طرف چمن\nکه جان ز مرگ به بیماری صبا ببرد\n\nطبیب عشق منم باده ده که این معجون\nفراغت آرد و اندیشه خطا ببرد\n\nبسوخت حافظ و کس حال او به یار نگفت\nمگر نسیم پیامی خدای را ببرد\n\n",
            "Source": "https://ganjoor.net/hafez/ghazal/sh129/",
            "Title": "\r\nغزل شمارهٔ ۱۲۹"
        },
        "2259": {
            "Audio": "https://i.ganjoor.net/a/2259.ogg",
            "Author": "حافظ",
            "Book": "غزلیات حافظ",
            "Poem": "سحر بلبل حکایت با صبا کرد\nکه عشق روی گل با ما چه‌ها کرد\n\nاز آن رنگ رخم خون در دل افتاد\nوز آن گلشن به خارم مبتلا کرد\n\nغلام همت آن نازنینم\nکه کار خیر بی روی و ریا کرد\n\nمن از بیگانگان دیگر ننالم\nکه با من هر چه کرد آن آشنا کرد\n\nگر از سلطان طمع کردم خطا بود\nور از دلبر وفا جستم جفا کرد\n\nخوشش باد آن نسیم صبحگاهی\nکه درد شب نشینان را دوا کرد\n\nنقاب گل کشید و زلف سنبل\nگره بند قبای غنچه وا کرد\n\nبه هر سو بلبل عاشق در افغان\nتنعم از میان باد صبا کرد\n\nبشارت بر به کوی می فروشان\nکه حافظ توبه از زهد ریا کرد\n\nوفا از خواجگان شهر با من\nکمال دولت و دین بوالوفا کرد\n\n",
            "Source": "https://ganjoor.net/hafez/ghazal/sh130/",
            "Title": "\r\nغزل شمارهٔ ۱۳۰"
        },
        "2260": {
            "Audio": "https://i.ganjoor.net/a/2260.ogg",
            "Author": "حافظ",
            "Book": "غزلیات حافظ",
            "Poem": "بیا که ترک فلک خوان روزه غارت کرد\nهلال عید به دور قدح اشارت کرد\n\nثواب روزه و حج قبول آن کس برد\nکه خاک میکده عشق را زیارت کرد\n\nمقام اصلی ما گوشه خرابات است\nخداش خیر دهاد آن که این عمارت کرد\n\nبهای باده چون لعل چیست جوهر عقل\nبیا که سود کسی برد کاین تجارت کرد\n\nنماز در خم آن ابروان محرابی\nکسی کند که به خون جگر طهارت کرد\n\nفغان که نرگس جماش شیخ شهر امروز\nنظر به دردکشان از سر حقارت کرد\n\nبه روی یار نظر کن ز دیده منت دار\nکه کار دیده نظر از سر بصارت کرد\n\nحدیث عشق ز حافظ شنو نه از واعظ\nاگر چه صنعت بسیار در عبارت کرد\n\n",
            "Source": "https://ganjoor.net/hafez/ghazal/sh131/",
            "Title": "\r\nغزل شمارهٔ ۱۳۱"
        },
        "2261": {
            "Audio": "https://i.ganjoor.net/a/2261.ogg",
            "Author": "حافظ",
            "Book": "غزلیات حافظ",
            "Poem": "به آب روشن می عارفی طهارت کرد\nعلی الصباح که میخانه را زیارت کرد\n\nهمین که ساغر زرین خور نهان گردید\nهلال عید به دور قدح اشارت کرد\n\nخوشا نماز و نیاز کسی که از سر درد\nبه آب دیده و خون جگر طهارت کرد\n\nامام خواجه که بودش سر نماز دراز\nبه خون دختر رز خرقه را قصارت کرد\n\nدلم ز حلقه زلفش به جان خرید آشوب\nچه سود دید ندانم که این تجارت کرد\n\nاگر امام جماعت طلب کند امروز\nخبر دهید که حافظ به می طهارت کرد\n\n",
            "Source": "https://ganjoor.net/hafez/ghazal/sh132/",
            "Title": "\r\nغزل شمارهٔ ۱۳۲"
        },
        "2262": {
            "Audio": "https://i.ganjoor.net/a/2262.ogg",
            "Author": "حافظ",
            "Book": "غزلیات حافظ",
            "Poem": "صوفی نهاد دام و سر حقه باز کرد\nبنیاد مکر با فلک حقه باز کرد\n\nبازی چرخ بشکندش بیضه در کلاه\nزیرا که عرض شعبده با اهل راز کرد\n\nساقی بیا که شاهد رعنای صوفیان\nدیگر به جلوه آمد و آغاز ناز کرد\n\nاین مطرب از کجاست که ساز عراق ساخت\nو آهنگ بازگشت به راه حجاز کرد\n\nای دل بیا که ما به پناه خدا رویم\nزان چه آستین کوته و دست دراز کرد\n\nصنعت مکن که هر که محبت نه راست باخت\nعشقش به روی دل در معنی فراز کرد\n\nفردا که پیشگاه حقیقت شود پدید\nشرمنده ره روی که عمل بر مجاز کرد\n\nای کبک خوش خرام کجا می‌روی بایست\nغره مشو که گربه زاهد نماز کرد\n\nحافظ مکن ملامت رندان که در ازل\nما را خدا ز زهد ریا بی‌نیاز کرد\n\n",
            "Source": "https://ganjoor.net/hafez/ghazal/sh133/",
            "Title": "\r\nغزل شمارهٔ ۱۳۳"
        },
        "2263": {
            "Audio": "https://i.ganjoor.net/a/2263.ogg",
            "Author": "حافظ",
            "Book": "غزلیات حافظ",
            "Poem": "بلبلی خون دلی خورد و گلی حاصل کرد\nباد غیرت به صدش خار پریشان دل کرد\n\nطوطی ای را به خیال شکری دل خوش بود\nناگهش سیل فنا نقش امل باطل کرد\n\nقرة العین من آن میوه دل یادش باد\nکه چه آسان بشد و کار مرا مشکل کرد\n\nساروان بار من افتاد خدا را مددی\nکه امید کرمم همره این محمل کرد\n\nروی خاکی و نم چشم مرا خوار مدار\nچرخ فیروزه طربخانه از این کهگل کرد\n\nآه و فریاد که از چشم حسود مه چرخ\nدر لحد ماه کمان ابروی من منزل کرد\n\nنزدی شاه رخ و فوت شد امکان حافظ\nچه کنم بازی ایام مرا غافل کرد\n\n",
            "Source": "https://ganjoor.net/hafez/ghazal/sh134/",
            "Title": "\r\nغزل شمارهٔ ۱۳۴"
        },
        "2264": {
            "Audio": "https://i.ganjoor.net/a/2264.ogg",
            "Author": "حافظ",
            "Book": "غزلیات حافظ",
            "Poem": "چو باد عزم سر کوی یار خواهم کرد\nنفس به بوی خوشش مشکبار خواهم کرد\n\nبه هرزه بی می و معشوق عمر می‌گذرد\nبطالتم بس از امروز کار خواهم کرد\n\nهر آبروی که اندوختم ز دانش و دین\nنثار خاک ره آن نگار خواهم کرد\n\nچو شمع صبحدمم شد ز مهر او روشن\nکه عمر در سر این کار و بار خواهم کرد\n\nبه یاد چشم تو خود را خراب خواهم ساخت\nبنای عهد قدیم استوار خواهم کرد\n\nصبا کجاست که این جان خون گرفته چو گل\nفدای نکهت گیسوی یار خواهم کرد\n\nنفاق و زرق نبخشد صفای دل حافظ\nطریق رندی و عشق اختیار خواهم کرد\n\n",
            "Source": "https://ganjoor.net/hafez/ghazal/sh135/",
            "Title": "\r\nغزل شمارهٔ ۱۳۵"
        },
        "2265": {
            "Audio": "https://i.ganjoor.net/a/2265.ogg",
            "Author": "حافظ",
            "Book": "غزلیات حافظ",
            "Poem": "دست در حلقه آن زلف دوتا نتوان کرد\nتکیه بر عهد تو و باد صبا نتوان کرد\n\nآن چه سعی است من اندر طلبت بنمایم\nاین قدر هست که تغییر قضا نتوان کرد\n\nدامن دوست به صد خون دل افتاد به دست\nبه فسوسی که کند خصم رها نتوان کرد\n\nعارضش را به مثل ماه فلک نتوان گفت\nنسبت دوست به هر بی سر و پا نتوان کرد\n\nسروبالای من آن گه که درآید به سماع\nچه محل جامه جان را که قبا نتوان کرد\n\nنظر پاک تواند رخ جانان دیدن\nکه در آیینه نظر جز به صفا نتوان کرد\n\nمشکل عشق نه در حوصله دانش ماست\nحل این نکته بدین فکر خطا نتوان کرد\n\nغیرتم کشت که محبوب جهانی لیکن\nروز و شب عربده با خلق خدا نتوان کرد\n\nمن چه گویم که تو را نازکی طبع لطیف\nتا به حدیست که آهسته دعا نتوان کرد\n\nبجز ابروی تو محراب دل حافظ نیست\nطاعت غیر تو در مذهب ما نتوان کرد\n\n",
            "Source": "https://ganjoor.net/hafez/ghazal/sh136/",
            "Title": "\r\nغزل شمارهٔ ۱۳۶"
        },
        "2266": {
            "Audio": "https://i.ganjoor.net/a/2266.ogg",
            "Author": "حافظ",
            "Book": "غزلیات حافظ",
            "Poem": "دل از من برد و روی از من نهان کرد\nخدا را با که این بازی توان کرد\n\nشب تنهاییم در قصد جان بود\nخیالش لطف‌های بی‌کران کرد\n\nچرا چون لاله خونین دل نباشم\nکه با ما نرگس او سرگران کرد\n\nکه را گویم که با این درد جان سوز\nطبیبم قصد جان ناتوان کرد\n\nبدان سان سوخت چون شمعم که بر من\nصراحی گریه و بربط فغان کرد\n\nصبا گر چاره داری وقت وقت است\nکه درد اشتیاقم قصد جان کرد\n\nمیان مهربانان کی توان گفت\nکه یار ما چنین گفت و چنان کرد\n\nعدو با جان حافظ آن نکردی\nکه تیر چشم آن ابروکمان کرد\n\n",
            "Source": "https://ganjoor.net/hafez/ghazal/sh137/",
            "Title": "\r\nغزل شمارهٔ ۱۳۷"
        },
        "2267": {
            "Audio": "https://i.ganjoor.net/a/2267.ogg",
            "Author": "حافظ",
            "Book": "غزلیات حافظ",
            "Poem": "یاد باد آن که ز ما وقت سفر یاد نکرد\nبه وداعی دل غمدیده ما شاد نکرد\n\nآن جوان بخت که می‌زد رقم خیر و قبول\nبنده پیر ندانم ز چه آزاد نکرد\n\nکاغذین جامه به خوناب بشویم که فلک\nرهنمونیم به پای علم داد نکرد\n\nدل به امید صدایی که مگر در تو رسد\nناله‌ها کرد در این کوه که فرهاد نکرد\n\nسایه تا بازگرفتی ز چمن مرغ سحر\nآشیان در شکن طره شمشاد نکرد\n\nشاید ار پیک صبا از تو بیاموزد کار\nزان که چالاکتر از این حرکت باد نکرد\n\nکلک مشاطه صنعش نکشد نقش مراد\nهر که اقرار بدین حسن خداداد نکرد\n\nمطربا پرده بگردان و بزن راه عراق\nکه بدین راه بشد یار و ز ما یاد نکرد\n\nغزلیات عراقیست سرود حافظ\nکه شنید این ره دلسوز که فریاد نکرد\n\n",
            "Source": "https://ganjoor.net/hafez/ghazal/sh138/",
            "Title": "\r\nغزل شمارهٔ ۱۳۸"
        },
        "2268": {
            "Audio": "https://i.ganjoor.net/a/2268.ogg",
            "Author": "حافظ",
            "Book": "غزلیات حافظ",
            "Poem": "رو بر رهش نهادم و بر من گذر نکرد\nصد لطف چشم داشتم و یک نظر نکرد\n\nسیل سرشک ما ز دلش کین به درنبرد\nدر سنگ خاره قطره باران اثر نکرد\n\nیا رب تو آن جوان دلاور نگاه دار\nکز تیر آه گوشه نشینان حذر نکرد\n\nماهی و مرغ دوش ز افغان من نخفت\nوان شوخ دیده بین که سر از خواب برنکرد\n\nمی‌خواستم که میرمش اندر قدم چو شمع\nاو خود گذر به ما چو نسیم سحر نکرد\n\nجانا کدام سنگ‌دل بی‌کفایت است\nکو پیش زخم تیغ تو جان را سپر نکرد\n\nکلک زبان بریده حافظ در انجمن\nبا کس نگفت راز تو تا ترک سر نکرد\n\n",
            "Source": "https://ganjoor.net/hafez/ghazal/sh139/",
            "Title": "\r\nغزل شمارهٔ ۱۳۹"
        },
        "2269": {
            "Audio": "https://i.ganjoor.net/a/2269.ogg",
            "Author": "حافظ",
            "Book": "غزلیات حافظ",
            "Poem": "دلبر برفت و دلشدگان را خبر نکرد\nیاد حریف شهر و رفیق سفر نکرد\n\nیا بخت من طریق مروت فروگذاشت\nیا او به شاهراه طریقت گذر نکرد\n\nگفتم مگر به گریه دلش مهربان کنم\nچون سخت بود در دل سنگش اثر نکرد\n\nشوخی مکن که مرغ دل بی‌قرار من\nسودای دام عاشقی از سر به درنکرد\n\nهر کس که دید روی تو بوسید چشم من\nکاری که کرد دیده من بی نظر نکرد\n\nمن ایستاده تا کنمش جان فدا چو شمع\nاو خود گذر به ما چو نسیم سحر نکرد\n\n",
            "Source": "https://ganjoor.net/hafez/ghazal/sh140/",
            "Title": "\r\nغزل شمارهٔ ۱۴۰"
        },
        "2270": {
            "Audio": "https://i.ganjoor.net/a/2270.ogg",
            "Author": "حافظ",
            "Book": "غزلیات حافظ",
            "Poem": "دیدی ای دل که غم عشق دگربار چه کرد\nچون بشد دلبر و با یار وفادار چه کرد\n\nآه از آن نرگس جادو که چه بازی انگیخت\nآه از آن مست که با مردم هشیار چه کرد\n\nاشک من رنگ شفق یافت ز بی‌مهری یار\nطالع بی‌شفقت بین که در این کار چه کرد\n\nبرقی از منزل لیلی بدرخشید سحر\nوه که با خرمن مجنون دل افگار چه کرد\n\nساقیا جام می‌ام ده که نگارنده غیب\nنیست معلوم که در پرده اسرار چه کرد\n\nآن که پرنقش زد این دایره مینایی\nکس ندانست که در گردش پرگار چه کرد\n\nفکر عشق آتش غم در دل حافظ زد و سوخت\nیار دیرینه ببینید که با یار چه کرد\n\n",
            "Source": "https://ganjoor.net/hafez/ghazal/sh141/",
            "Title": "\r\nغزل شمارهٔ ۱۴۱"
        },
        "2271": {
            "Audio": "https://i.ganjoor.net/a/2271.ogg",
            "Author": "حافظ",
            "Book": "غزلیات حافظ",
            "Poem": "دوستان دختر رز توبه ز مستوری کرد\nشد سوی محتسب و کار به دستوری کرد\n\nآمد از پرده به مجلس عرقش پاک کنید\nتا نگویند حریفان که چرا دوری کرد\n\nمژدگانی بده ای دل که دگر مطرب عشق\nراه مستانه زد و چاره مخموری کرد\n\nنه به هفت آب که رنگش به صد آتش نرود\nآن چه با خرقه زاهد می انگوری کرد\n\nغنچه گلبن وصلم ز نسیمش بشکفت\nمرغ خوشخوان طرب از برگ گل سوری کرد\n\nحافظ افتادگی از دست مده زان که حسود\nعرض و مال و دل و دین در سر مغروری کرد\n\n",
            "Source": "https://ganjoor.net/hafez/ghazal/sh142/",
            "Title": "\r\nغزل شمارهٔ ۱۴۲"
        },
        "2272": {
            "Audio": "https://i.ganjoor.net/a/2272.ogg",
            "Author": "حافظ",
            "Book": "غزلیات حافظ",
            "Poem": "سال‌ها دل طلب جام جم از ما می‌کرد\nوان چه خود داشت ز بیگانه تمنا می‌کرد\n\nگوهری کز صدف کون و مکان بیرون است\nطلب از گمشدگان لب دریا می‌کرد\n\nمشکل خویش بر پیر مغان بردم دوش\nکو به تأیید نظر حل معما می‌کرد\n\nدیدمش خرم و خندان قدح باده به دست\nو اندر آن آینه صد گونه تماشا می‌کرد\n\nگفتم این جام جهان بین به تو کی داد حکیم\nگفت آن روز که این گنبد مینا می‌کرد\n\nبی دلی در همه احوال خدا با او بود\nاو نمی‌دیدش و از دور خدا را می‌کرد\n\nاین همه شعبده خویش که می‌کرد این جا\nسامری پیش عصا و ید بیضا می‌کرد\n\nگفت آن یار کز او گشت سر دار بلند\nجرمش این بود که اسرار هویدا می‌کرد\n\nفیض روح القدس ار باز مدد فرماید\nدیگران هم بکنند آن چه مسیحا می‌کرد\n\nگفتمش سلسله زلف بتان از پی چیست\nگفت حافظ گله‌ای از دل شیدا می‌کرد\n\n",
            "Source": "https://ganjoor.net/hafez/ghazal/sh143/",
            "Title": "\r\nغزل شمارهٔ ۱۴۳"
        },
        "2273": {
            "Audio": "https://i.ganjoor.net/a/2273.ogg",
            "Author": "حافظ",
            "Book": "غزلیات حافظ",
            "Poem": "به سر جام جم آن گه نظر توانی کرد\nکه خاک میکده کحل بصر توانی کرد\n\nمباش بی می و مطرب که زیر طاق سپهر\nبدین ترانه غم از دل به در توانی کرد\n\nگل مراد تو آن گه نقاب بگشاید\nکه خدمتش چو نسیم سحر توانی کرد\n\nگدایی در میخانه طرفه اکسیریست\nگر این عمل بکنی خاک زر توانی کرد\n\nبه عزم مرحله عشق پیش نه قدمی\nکه سودها کنی ار این سفر توانی کرد\n\nتو کز سرای طبیعت نمی‌روی بیرون\nکجا به کوی طریقت گذر توانی کرد\n\nجمال یار ندارد نقاب و پرده ولی\nغبار ره بنشان تا نظر توانی کرد\n\nبیا که چاره ذوق حضور و نظم امور\nبه فیض بخشی اهل نظر توانی کرد\n\nولی تو تا لب معشوق و جام می خواهی\nطمع مدار که کار دگر توانی کرد\n\nدلا ز نور هدایت گر آگهی یابی\nچو شمع خنده زنان ترک سر توانی کرد\n\nگر این نصیحت شاهانه بشنوی حافظ\nبه شاهراه حقیقت گذر توانی کرد\n\n",
            "Source": "https://ganjoor.net/hafez/ghazal/sh144/",
            "Title": "\r\nغزل شمارهٔ ۱۴۴"
        },
        "2274": {
            "Audio": "https://i.ganjoor.net/a/2274.ogg",
            "Author": "حافظ",
            "Book": "غزلیات حافظ",
            "Poem": "چه مستیست ندانم که رو به ما آورد\nکه بود ساقی و این باده از کجا آورد\n\nتو نیز باده به چنگ آر و راه صحرا گیر\nکه مرغ نغمه سرا ساز خوش نوا آورد\n\nدلا چو غنچه شکایت ز کار بسته مکن\nکه باد صبح نسیم گره گشا آورد\n\nرسیدن گل و نسرین به خیر و خوبی باد\nبنفشه شاد و کش آمد سمن صفا آورد\n\nصبا به خوش خبری هدهد سلیمان است\nکه مژده طرب از گلشن سبا آورد\n\nعلاج ضعف دل ما کرشمه ساقیست\nبرآر سر که طبیب آمد و دوا آورد\n\nمرید پیر مغانم ز من مرنج ای شیخ\nچرا که وعده تو کردی و او به جا آورد\n\nبه تنگ چشمی آن ترک لشکری نازم\nکه حمله بر من درویش یک قبا آورد\n\nفلک غلامی حافظ کنون به طوع کند\nکه التجا به در دولت شما آورد\n\n",
            "Source": "https://ganjoor.net/hafez/ghazal/sh145/",
            "Title": "\r\nغزل شمارهٔ ۱۴۵"
        },
        "2275": {
            "Audio": "https://i.ganjoor.net/a/2275.ogg",
            "Author": "حافظ",
            "Book": "غزلیات حافظ",
            "Poem": "صبا وقت سحر بویی ز زلف یار می‌آورد\nدل شوریده ما را به بو در کار می‌آورد\n\nمن آن شکل صنوبر را ز باغ دیده برکندم\nکه هر گل کز غمش بشکفت محنت بار می‌آورد\n\nفروغ ماه می‌دیدم ز بام قصر او روشن\nکه رو از شرم آن خورشید در دیوار می‌آورد\n\nز بیم غارت عشقش دل پرخون رها کردم\nولی می‌ریخت خون و ره بدان هنجار می‌آورد\n\nبه قول مطرب و ساقی برون رفتم گه و بی‌گه\nکز آن راه گران قاصد خبر دشوار می‌آورد\n\nسراسر بخشش جانان طریق لطف و احسان بود\nاگر تسبیح می‌فرمود اگر زنار می‌آورد\n\nعفاالله چین ابرویش اگر چه ناتوانم کرد\nبه عشوه هم پیامی بر سر بیمار می‌آورد\n\nعجب می‌داشتم دیشب ز حافظ جام و پیمانه\nولی منعش نمی‌کردم که صوفی وار می‌آورد\n\n",
            "Source": "https://ganjoor.net/hafez/ghazal/sh146/",
            "Title": "\r\nغزل شمارهٔ ۱۴۶"
        },
        "2276": {
            "Audio": "https://i.ganjoor.net/a/2276.ogg",
            "Author": "حافظ",
            "Book": "غزلیات حافظ",
            "Poem": "نسیم باد صبا دوشم آگهی آورد\nکه روز محنت و غم رو به کوتهی آورد\n\nبه مطربان صبوحی دهیم جامه چاک\nبدین نوید که باد سحرگهی آورد\n\nبیا بیا که تو حور بهشت را رضوان\nدر این جهان ز برای دل رهی آورد\n\nهمی‌رویم به شیراز با عنایت بخت\nزهی رفیق که بختم به همرهی آورد\n\nبه جبر خاطر ما کوش کاین کلاه نمد\nبسا شکست که با افسر شهی آورد\n\nچه ناله‌ها که رسید از دلم به خرمن ماه\nچو یاد عارض آن ماه خرگهی آورد\n\nرساند رایت منصور بر فلک حافظ\nکه التجا به جناب شهنشهی آورد\n\n",
            "Source": "https://ganjoor.net/hafez/ghazal/sh147/",
            "Title": "\r\nغزل شمارهٔ ۱۴۷"
        },
        "2277": {
            "Audio": "https://i.ganjoor.net/a/2277.ogg",
            "Author": "حافظ",
            "Book": "غزلیات حافظ",
            "Poem": "یارم چو قدح به دست گیرد\nبازار بتان شکست گیرد\n\nهر کس که بدید چشم او گفت\nکو محتسبی که مست گیرد\n\nدر بحر فتاده‌ام چو ماهی\nتا یار مرا به شست گیرد\n\nدر پاش فتاده‌ام به زاری\nآیا بود آن که دست گیرد\n\nخرم دل آن که همچو حافظ\nجامی ز می الست گیرد\n\n",
            "Source": "https://ganjoor.net/hafez/ghazal/sh148/",
            "Title": "\r\nغزل شمارهٔ ۱۴۸"
        },
        "2278": {
            "Audio": "https://i.ganjoor.net/a/2278.ogg",
            "Author": "حافظ",
            "Book": "غزلیات حافظ",
            "Poem": "دلم جز مهر مه رویان طریقی بر نمی‌گیرد\nز هر در می‌دهم پندش ولیکن در نمی‌گیرد\n\nخدا را ای نصیحتگو حدیث ساغر و می گو\nکه نقشی در خیال ما از این خوشتر نمی‌گیرد\n\nبیا ای ساقی گلرخ بیاور باده رنگین\nکه فکری در درون ما از این بهتر نمی‌گیرد\n\nصراحی می‌کشم پنهان و مردم دفتر انگارند\nعجب گر آتش این زرق در دفتر نمی‌گیرد\n\nمن این دلق مرقع را بخواهم سوختن روزی\nکه پیر می فروشانش به جامی بر نمی‌گیرد\n\nاز آن رو هست یاران را صفاها با می لعلش\nکه غیر از راستی نقشی در آن جوهر نمی‌گیرد\n\nسر و چشمی چنین دلکش تو گویی چشم از او بردوز\nبرو کاین وعظ بی‌معنی مرا در سر نمی‌گیرد\n\nنصیحتگوی رندان را که با حکم قضا جنگ است\nدلش بس تنگ می‌بینم مگر ساغر نمی‌گیرد\n\nمیان گریه می‌خندم که چون شمع اندر این مجلس\nزبان آتشینم هست لیکن در نمی‌گیرد\n\nچه خوش صید دلم کردی بنازم چشم مستت را\nکه کس مرغان وحشی را از این خوشتر نمی‌گیرد\n\nسخن در احتیاج ما و استغنای معشوق است\nچه سود افسونگری ای دل که در دلبر نمی‌گیرد\n\nمن آن آیینه را روزی به دست آرم سکندروار\nاگر می‌گیرد این آتش زمانی ور نمی‌گیرد\n\nخدا را رحمی ای منعم که درویش سر کویت\nدری دیگر نمی‌داند رهی دیگر نمی‌گیرد\n\nبدین شعر تر شیرین ز شاهنشه عجب دارم\nکه سر تا پای حافظ را چرا در زر نمی‌گیرد\n\n",
            "Source": "https://ganjoor.net/hafez/ghazal/sh149/",
            "Title": "\r\nغزل شمارهٔ ۱۴۹"
        },
        "2279": {
            "Audio": "https://i.ganjoor.net/a/2279.ogg",
            "Author": "حافظ",
            "Book": "غزلیات حافظ",
            "Poem": "ساقی ار باده از این دست به جام اندازد\nعارفان را همه در شرب مدام اندازد\n\nور چنین زیر خم زلف نهد دانه خال\nای بسا مرغ خرد را که به دام اندازد\n\nای خوشا دولت آن مست که در پای حریف\nسر و دستار نداند که کدام اندازد\n\nزاهد خام که انکار می و جام کند\nپخته گردد چو نظر بر می خام اندازد\n\nروز در کسب هنر کوش که می خوردن روز\nدل چون آینه در زنگ ظلام اندازد\n\nآن زمان وقت می صبح فروغ است که شب\nگرد خرگاه افق پرده شام اندازد\n\nباده با محتسب شهر ننوشی زنهار\nبخورد باده‌ات و سنگ به جام اندازد\n\nحافظا سر ز کله گوشه خورشید برآر\nبختت ار قرعه بدان ماه تمام اندازد\n\n",
            "Source": "https://ganjoor.net/hafez/ghazal/sh150/",
            "Title": "\r\nغزل شمارهٔ ۱۵۰"
        },
        "2280": {
            "Audio": "https://i.ganjoor.net/a/2280.ogg",
            "Author": "حافظ",
            "Book": "غزلیات حافظ",
            "Poem": "دمی با غم به سر بردن جهان یک سر نمی‌ارزد\nبه می بفروش دلق ما کز این بهتر نمی‌ارزد\n\nبه کوی می فروشانش به جامی بر نمی‌گیرند\nزهی سجاده تقوا که یک ساغر نمی‌ارزد\n\nرقیبم سرزنش‌ها کرد کز این باب رخ برتاب\nچه افتاد این سر ما را که خاک در نمی‌ارزد\n\nشکوه تاج سلطانی که بیم جان در او درج است\nکلاهی دلکش است اما به ترک سر نمی‌ارزد\n\nچه آسان می‌نمود اول غم دریا به بوی سود\nغلط کردم که این طوفان به صد گوهر نمی‌ارزد\n\nتو را آن به که روی خود ز مشتاقان بپوشانی\nکه شادی جهان گیری غم لشکر نمی‌ارزد\n\nچو حافظ در قناعت کوش و از دنیای دون بگذر\nکه یک جو منت دونان دو صد من زر نمی‌ارزد\n\n",
            "Source": "https://ganjoor.net/hafez/ghazal/sh151/",
            "Title": "\r\nغزل شمارهٔ ۱۵۱"
        },
        "2281": {
            "Audio": "https://i.ganjoor.net/a/2281.ogg",
            "Author": "حافظ",
            "Book": "غزلیات حافظ",
            "Poem": "در ازل پرتو حسنت ز تجلی دم زد\nعشق پیدا شد و آتش به همه عالم زد\n\nجلوه‌ای کرد رخت دید ملک عشق نداشت\nعین آتش شد از این غیرت و بر آدم زد\n\nعقل می‌خواست کز آن شعله چراغ افروزد\nبرق غیرت بدرخشید و جهان برهم زد\n\nمدعی خواست که آید به تماشاگه راز\nدست غیب آمد و بر سینه نامحرم زد\n\nدیگران قرعه قسمت همه بر عیش زدند\nدل غمدیده ما بود که هم بر غم زد\n\nجان علوی هوس چاه زنخدان تو داشت\nدست در حلقه آن زلف خم اندر خم زد\n\nحافظ آن روز طربنامه عشق تو نوشت\nکه قلم بر سر اسباب دل خرم زد\n\n",
            "Source": "https://ganjoor.net/hafez/ghazal/sh152/",
            "Title": "\r\nغزل شمارهٔ ۱۵۲"
        },
        "2282": {
            "Audio": "https://i.ganjoor.net/a/2282.ogg",
            "Author": "حافظ",
            "Book": "غزلیات حافظ",
            "Poem": "سحر چون خسرو خاور علم بر کوهساران زد\nبه دست مرحمت یارم در امیدواران زد\n\nچو پیش صبح روشن شد که حال مهر گردون چیست\nبرآمد خنده‌ای خوش بر غرور کامگاران زد\n\nنگارم دوش در مجلس به عزم رقص چون برخاست\nگره بگشود از ابرو و بر دل‌های یاران زد\n\nمن از رنگ صلاح آن دم به خون دل بشستم دست\nکه چشم باده پیمایش صلا بر هوشیاران زد\n\nکدام آهن دلش آموخت این آیین عیاری\nکز اول چون برون آمد ره شب زنده داران زد\n\nخیال شهسواری پخت و شد ناگه دل مسکین\nخداوندا نگه دارش که بر قلب سواران زد\n\nدر آب و رنگ رخسارش چه جان دادیم و خون خوردیم\nچو نقشش دست داد اول رقم بر جان سپاران زد\n\nمنش با خرقه پشمین کجا اندر کمند آرم\nزره مویی که مژگانش ره خنجرگزاران زد\n\nنظر بر قرعه توفیق و یمن دولت شاه است\nبده کام دل حافظ که فال بختیاران زد\n\nشهنشاه مظفر فر شجاع ملک و دین منصور\nکه جود بی‌دریغش خنده بر ابر بهاران زد\n\nاز آن ساعت که جام می به دست او مشرف شد\nزمانه ساغر شادی به یاد میگساران زد\n\nز شمشیر سرافشانش ظفر آن روز بدرخشید\nکه چون خورشید انجم سوز تنها بر هزاران زد\n\nدوام عمر و ملک او بخواه از لطف حق ای دل\nکه چرخ این سکه دولت به دور روزگاران زد\n\n",
            "Source": "https://ganjoor.net/hafez/ghazal/sh153/",
            "Title": "\r\nغزل شمارهٔ ۱۵۳"
        },
        "2283": {
            "Audio": "https://i.ganjoor.net/a/2283.ogg",
            "Author": "حافظ",
            "Book": "غزلیات حافظ",
            "Poem": "راهی بزن که آهی بر ساز آن توان زد\nشعری بخوان که با او رطل گران توان زد\n\nبر آستان جانان گر سر توان نهادن\nگلبانگ سربلندی بر آسمان توان زد\n\nقد خمیده ما سهلت نماید اما\nبر چشم دشمنان تیر از این کمان توان زد\n\nدر خانقه نگنجد اسرار عشقبازی\nجام می مغانه هم با مغان توان زد\n\nدرویش را نباشد برگ سرای سلطان\nماییم و کهنه دلقی کآتش در آن توان زد\n\nاهل نظر دو عالم در یک نظر ببازند\nعشق است و داو اول بر نقد جان توان زد\n\nگر دولت وصالت خواهد دری گشودن\nسرها بدین تخیل بر آستان توان زد\n\nعشق و شباب و رندی مجموعه مراد است\nچون جمع شد معانی گوی بیان توان زد\n\nشد رهزن سلامت زلف تو وین عجب نیست\nگر راه زن تو باشی صد کاروان توان زد\n\nحافظ به حق قرآن کز شید و زرق بازآی\nباشد که گوی عیشی در این جهان توان زد\n\n",
            "Source": "https://ganjoor.net/hafez/ghazal/sh154/",
            "Title": "\r\nغزل شمارهٔ ۱۵۴"
        },
        "2284": {
            "Audio": "https://i.ganjoor.net/a/2284.ogg",
            "Author": "حافظ",
            "Book": "غزلیات حافظ",
            "Poem": "اگر روم ز پی اش فتنه‌ها برانگیزد\nور از طلب بنشینم به کینه برخیزد\n\nو گر به رهگذری یک دم از وفاداری\nچو گرد در پی اش افتم چو باد بگریزد\n\nو گر کنم طلب نیم بوسه صد افسوس\nز حقه دهنش چون شکر فروریزد\n\nمن آن فریب که در نرگس تو می‌بینم\nبس آب روی که با خاک ره برآمیزد\n\nفراز و شیب بیابان عشق دام بلاست\nکجاست شیردلی کز بلا نپرهیزد\n\nتو عمر خواه و صبوری که چرخ شعبده باز\nهزار بازی از این طرفه‌تر برانگیزد\n\nبر آستانه تسلیم سر بنه حافظ\nکه گر ستیزه کنی روزگار بستیزد\n\n",
            "Source": "https://ganjoor.net/hafez/ghazal/sh155/",
            "Title": "\r\nغزل شمارهٔ ۱۵۵"
        },
        "2285": {
            "Audio": "https://i.ganjoor.net/a/2285.ogg",
            "Author": "حافظ",
            "Book": "غزلیات حافظ",
            "Poem": "به حسن و خلق و وفا کس به یار ما نرسد\nتو را در این سخن انکار کار ما نرسد\n\nاگر چه حسن فروشان به جلوه آمده‌اند\nکسی به حسن و ملاحت به یار ما نرسد\n\nبه حق صحبت دیرین که هیچ محرم راز\nبه یار یک جهت حق گزار ما نرسد\n\nهزار نقش برآید ز کلک صنع و یکی\nبه دلپذیری نقش نگار ما نرسد\n\nهزار نقد به بازار کائنات آرند\nیکی به سکه صاحب عیار ما نرسد\n\nدریغ قافله عمر کان چنان رفتند\nکه گردشان به هوای دیار ما نرسد\n\nدلا ز رنج حسودان مرنج و واثق باش\nکه بد به خاطر امیدوار ما نرسد\n\nچنان بزی که اگر خاک ره شوی کس را\nغبار خاطری از رهگذار ما نرسد\n\nبسوخت حافظ و ترسم که شرح قصه او\nبه سمع پادشه کامگار ما نرسد\n\n",
            "Source": "https://ganjoor.net/hafez/ghazal/sh156/",
            "Title": "\r\nغزل شمارهٔ ۱۵۶"
        },
        "2286": {
            "Audio": "https://i.ganjoor.net/a/2286.ogg",
            "Author": "حافظ",
            "Book": "غزلیات حافظ",
            "Poem": "هر که را با خط سبزت سر سودا باشد\nپای از این دایره بیرون ننهد تا باشد\n\nمن چو از خاک لحد لاله صفت برخیزم\nداغ سودای توام سر سویدا باشد\n\nتو خود ای گوهر یک دانه کجایی آخر\nکز غمت دیده مردم همه دریا باشد\n\nاز بن هر مژه‌ام آب روان است بیا\nاگرت میل لب جوی و تماشا باشد\n\nچون گل و می دمی از پرده برون آی و درآ\nکه دگرباره ملاقات نه پیدا باشد\n\nظل ممدود خم زلف توام بر سر باد\nکاندر این سایه قرار دل شیدا باشد\n\nچشمت از ناز به حافظ نکند میل آری\nسرگرانی صفت نرگس رعنا باشد\n\n",
            "Source": "https://ganjoor.net/hafez/ghazal/sh157/",
            "Title": "\r\nغزل شمارهٔ ۱۵۷"
        },
        "2287": {
            "Audio": "https://i.ganjoor.net/a/2287.ogg",
            "Author": "حافظ",
            "Book": "غزلیات حافظ",
            "Poem": "من و انکار شراب این چه حکایت باشد\nغالبا این قدرم عقل و کفایت باشد\n\nتا به غایت ره میخانه نمی‌دانستم\nور نه مستوری ما تا به چه غایت باشد\n\nزاهد و عجب و نماز و من و مستی و نیاز\nتا تو را خود ز میان با که عنایت باشد\n\nزاهد ار راه به رندی نبرد معذور است\nعشق کاریست که موقوف هدایت باشد\n\nمن که شب‌ها ره تقوا زده‌ام با دف و چنگ\nاین زمان سر به ره آرم چه حکایت باشد\n\nبنده پیر مغانم که ز جهلم برهاند\nپیر ما هر چه کند عین عنایت باشد\n\nدوش از این غصه نخفتم که رفیقی می‌گفت\nحافظ ار مست بود جای شکایت باشد\n\n",
            "Source": "https://ganjoor.net/hafez/ghazal/sh158/",
            "Title": "\r\nغزل شمارهٔ ۱۵۸"
        },
        "2288": {
            "Audio": "https://i.ganjoor.net/a/2288.ogg",
            "Author": "حافظ",
            "Book": "غزلیات حافظ",
            "Poem": "نقد صوفی نه همه صافی بی‌غش باشد\nای بسا خرقه که مستوجب آتش باشد\n\nصوفی ما که ز ورد سحری مست شدی\nشامگاهش نگران باش که سرخوش باشد\n\nخوش بود گر محک تجربه آید به میان\nتا سیه روی شود هر که در او غش باشد\n\nخط ساقی گر از این گونه زند نقش بر آب\nای بسا رخ که به خونابه منقش باشد\n\nناز پرورد تنعم نبرد راه به دوست\nعاشقی شیوه رندان بلاکش باشد\n\nغم دنیای دنی چند خوری باده بخور\nحیف باشد دل دانا که مشوش باشد\n\nدلق و سجاده حافظ ببرد باده فروش\nگر شرابش ز کف ساقی مه وش باشد\n\n",
            "Source": "https://ganjoor.net/hafez/ghazal/sh159/",
            "Title": "\r\nغزل شمارهٔ ۱۵۹"
        },
        "2289": {
            "Audio": "https://i.ganjoor.net/a/2289.ogg",
            "Author": "حافظ",
            "Book": "غزلیات حافظ",
            "Poem": "خوش است خلوت اگر یار یار من باشد\nنه من بسوزم و او شمع انجمن باشد\n\nمن آن نگین سلیمان به هیچ نستانم\nکه گاه گاه بر او دست اهرمن باشد\n\nروا مدار خدایا که در حریم وصال\nرقیب محرم و حرمان نصیب من باشد\n\nهمای گو مفکن سایه شرف هرگز\nدر آن دیار که طوطی کم از زغن باشد\n\nبیان شوق چه حاجت که سوز آتش دل\nتوان شناخت ز سوزی که در سخن باشد\n\nهوای کوی تو از سر نمی‌رود آری\nغریب را دل سرگشته با وطن باشد\n\nبه سان سوسن اگر ده زبان شود حافظ\nچو غنچه پیش تواش مهر بر دهن باشد\n\n",
            "Source": "https://ganjoor.net/hafez/ghazal/sh160/",
            "Title": "\r\nغزل شمارهٔ ۱۶۰"
        },
        "2290": {
            "Audio": "https://i.ganjoor.net/a/2290.ogg",
            "Author": "حافظ",
            "Book": "غزلیات حافظ",
            "Poem": "کی شعر تر انگیزد خاطر که حزین باشد\nیک نکته از این معنی گفتیم و همین باشد\n\nاز لعل تو گر یابم انگشتری زنهار\nصد ملک سلیمانم در زیر نگین باشد\n\nغمناک نباید بود از طعن حسود ای دل\nشاید که چو وابینی خیر تو در این باشد\n\nهر کو نکند فهمی زین کلک خیال انگیز\nنقشش به حرام ار خود صورتگر چین باشد\n\nجام می و خون دل هر یک به کسی دادند\nدر دایره قسمت اوضاع چنین باشد\n\nدر کار گلاب و گل حکم ازلی این بود\nکاین شاهد بازاری وان پرده نشین باشد\n\nآن نیست که حافظ را رندی بشد از خاطر\nکاین سابقه پیشین تا روز پسین باشد\n\n",
            "Source": "https://ganjoor.net/hafez/ghazal/sh161/",
            "Title": "\r\nغزل شمارهٔ ۱۶۱"
        },
        "2291": {
            "Audio": "https://i.ganjoor.net/a/2291.ogg",
            "Author": "حافظ",
            "Book": "غزلیات حافظ",
            "Poem": "خوش آمد گل وز آن خوشتر نباشد\nکه در دستت به جز ساغر نباشد\n\nزمان خوشدلی دریاب و در یاب\nکه دایم در صدف گوهر نباشد\n\nغنیمت دان و می خور در گلستان\nکه گل تا هفته دیگر نباشد\n\nایا پرلعل کرده جام زرین\nببخشا بر کسی کش زر نباشد\n\nبیا ای شیخ و از خمخانه ما\nشرابی خور که در کوثر نباشد\n\nبشوی اوراق اگر همدرس مایی\nکه علم عشق در دفتر نباشد\n\nز من بنیوش و دل در شاهدی بند\nکه حسنش بسته زیور نباشد\n\nشرابی بی خمارم بخش یا رب\nکه با وی هیچ درد سر نباشد\n\nمن از جان بنده سلطان اویسم\nاگر چه یادش از چاکر نباشد\n\nبه تاج عالم آرایش که خورشید\nچنین زیبنده افسر نباشد\n\nکسی گیرد خطا بر نظم حافظ\nکه هیچش لطف در گوهر نباشد\n\n",
            "Source": "https://ganjoor.net/hafez/ghazal/sh162/",
            "Title": "\r\nغزل شمارهٔ ۱۶۲"
        },
        "2292": {
            "Audio": "https://i.ganjoor.net/a/2292.ogg",
            "Author": "حافظ",
            "Book": "غزلیات حافظ",
            "Poem": "گل بی رخ یار خوش نباشد\nبی باده بهار خوش نباشد\n\nطرف چمن و طواف بستان\nبی لاله عذار خوش نباشد\n\nرقصیدن سرو و حالت گل\nبی صوت هزار خوش نباشد\n\nبا یار شکرلب گل اندام\nبی بوس و کنار خوش نباشد\n\nهر نقش که دست عقل بندد\nجز نقش نگار خوش نباشد\n\nجان نقد محقر است حافظ\nاز بهر نثار خوش نباشد\n\n",
            "Source": "https://ganjoor.net/hafez/ghazal/sh163/",
            "Title": "\r\nغزل شمارهٔ ۱۶۳"
        },
        "2293": {
            "Audio": "https://i.ganjoor.net/a/2293.ogg",
            "Author": "حافظ",
            "Book": "غزلیات حافظ",
            "Poem": "نفس باد صبا مشک فشان خواهد شد\nعالم پیر دگرباره جوان خواهد شد\n\nارغوان جام عقیقی به سمن خواهد داد\nچشم نرگس به شقایق نگران خواهد شد\n\nاین تطاول که کشید از غم هجران بلبل\nتا سراپرده گل نعره زنان خواهد شد\n\nگر ز مسجد به خرابات شدم خرده مگیر\nمجلس وعظ دراز است و زمان خواهد شد\n\nای دل ار عشرت امروز به فردا فکنی\nمایه نقد بقا را که ضمان خواهد شد\n\nماه شعبان منه از دست قدح کاین خورشید\nاز نظر تا شب عید رمضان خواهد شد\n\nگل عزیز است غنیمت شمریدش صحبت\nکه به باغ آمد از این راه و از آن خواهد شد\n\nمطربا مجلس انس است غزل خوان و سرود\nچند گویی که چنین رفت و چنان خواهد شد\n\nحافظ از بهر تو آمد سوی اقلیم وجود\nقدمی نه به وداعش که روان خواهد شد\n\n",
            "Source": "https://ganjoor.net/hafez/ghazal/sh164/",
            "Title": "\r\nغزل شمارهٔ ۱۶۴"
        },
        "2294": {
            "Audio": "https://i.ganjoor.net/a/2294.ogg",
            "Author": "حافظ",
            "Book": "غزلیات حافظ",
            "Poem": "مرا مهر سیه چشمان ز سر بیرون نخواهد شد\nقضای آسمان است این و دیگرگون نخواهد شد\n\nرقیب آزارها فرمود و جای آشتی نگذاشت\nمگر آه سحرخیزان سوی گردون نخواهد شد\n\nمرا روز ازل کاری به جز رندی نفرمودند\nهر آن قسمت که آن جا رفت از آن افزون نخواهد شد\n\nخدا را محتسب ما را به فریاد دف و نی بخش\nکه ساز شرع از این افسانه بی‌قانون نخواهد شد\n\nمجال من همین باشد که پنهان عشق او ورزم\nکنار و بوس و آغوشش چه گویم چون نخواهد شد\n\nشراب لعل و جای امن و یار مهربان ساقی\nدلا کی به شود کارت اگر اکنون نخواهد شد\n\nمشوی ای دیده نقش غم ز لوح سینه حافظ\nکه زخم تیغ دلدار است و رنگ خون نخواهد شد\n\n",
            "Source": "https://ganjoor.net/hafez/ghazal/sh165/",
            "Title": "\r\nغزل شمارهٔ ۱۶۵"
        },
        "2295": {
            "Audio": "https://i.ganjoor.net/a/2295.ogg",
            "Author": "حافظ",
            "Book": "غزلیات حافظ",
            "Poem": "روز هجران و شب فرقت یار آخر شد\nزدم این فال و گذشت اختر و کار آخر شد\n\nآن همه ناز و تنعم که خزان می‌فرمود\nعاقبت در قدم باد بهار آخر شد\n\nشکر ایزد که به اقبال کله گوشه گل\nنخوت باد دی و شوکت خار آخر شد\n\nصبح امید که بد معتکف پرده غیب\nگو برون آی که کار شب تار آخر شد\n\nآن پریشانی شب‌های دراز و غم دل\nهمه در سایه گیسوی نگار آخر شد\n\nباورم نیست ز بدعهدی ایام هنوز\nقصه غصه که در دولت یار آخر شد\n\nساقیا لطف نمودی قدحت پرمی باد\nکه به تدبیر تو تشویش خمار آخر شد\n\nدر شمار ار چه نیاورد کسی حافظ را\nشکر کان محنت بی‌حد و شمار آخر شد\n\n",
            "Source": "https://ganjoor.net/hafez/ghazal/sh166/",
            "Title": "\r\nغزل شمارهٔ ۱۶۶"
        },
        "2296": {
            "Audio": "https://i.ganjoor.net/a/2296.ogg",
            "Author": "حافظ",
            "Book": "غزلیات حافظ",
            "Poem": "ستاره‌ای بدرخشید و ماه مجلس شد\nدل رمیده ما را رفیق و مونس شد\n\nنگار من که به مکتب نرفت و خط ننوشت\nبه غمزه مسئله آموز صد مدرس شد\n\nبه بوی او دل بیمار عاشقان چو صبا\nفدای عارض نسرین و چشم نرگس شد\n\nبه صدر مصطبه‌ام می‌نشاند اکنون دوست\nگدای شهر نگه کن که میر مجلس شد\n\nخیال آب خضر بست و جام اسکندر\nبه جرعه نوشی سلطان ابوالفوارس شد\n\nطربسرای محبت کنون شود معمور\nکه طاق ابروی یار منش مهندس شد\n\nلب از ترشح می پاک کن برای خدا\nکه خاطرم به هزاران گنه موسوس شد\n\nکرشمه تو شرابی به عاشقان پیمود\nکه علم بی‌خبر افتاد و عقل بی‌حس شد\n\nچو زر عزیز وجود است نظم من آری\nقبول دولتیان کیمیای این مس شد\n\nز راه میکده یاران عنان بگردانید\nچرا که حافظ از این راه رفت و مفلس شد\n\n",
            "Source": "https://ganjoor.net/hafez/ghazal/sh167/",
            "Title": "\r\nغزل شمارهٔ ۱۶۷"
        },
        "2297": {
            "Audio": "https://i.ganjoor.net/a/2297.ogg",
            "Author": "حافظ",
            "Book": "غزلیات حافظ",
            "Poem": "گداخت جان که شود کار دل تمام و نشد\nبسوختیم در این آرزوی خام و نشد\n\nبه لابه گفت شبی میر مجلس تو شوم\nشدم به رغبت خویشش کمین غلام و نشد\n\nپیام داد که خواهم نشست با رندان\nبشد به رندی و دردی کشیم نام و نشد\n\nرواست در بر اگر می‌تپد کبوتر دل\nکه دید در ره خود تاب و پیچ دام و نشد\n\nبدان هوس که به مستی ببوسم آن لب لعل\nچه خون که در دلم افتاد همچو جام و نشد\n\nبه کوی عشق منه بی‌دلیل راه قدم\nکه من به خویش نمودم صد اهتمام و نشد\n\nفغان که در طلب گنج نامه مقصود\nشدم خراب جهانی ز غم تمام و نشد\n\nدریغ و درد که در جست و جوی گنج حضور\nبسی شدم به گدایی بر کرام و نشد\n\nهزار حیله برانگیخت حافظ از سر فکر\nدر آن هوس که شود آن نگار رام و نشد\n\n",
            "Source": "https://ganjoor.net/hafez/ghazal/sh168/",
            "Title": "\r\nغزل شمارهٔ ۱۶۸"
        },
        "2298": {
            "Audio": "https://i.ganjoor.net/a/2298.ogg",
            "Author": "حافظ",
            "Book": "غزلیات حافظ",
            "Poem": "یاری اندر کس نمی‌بینیم یاران را چه شد\nدوستی کی آخر آمد دوستداران را چه شد\n\nآب حیوان تیره گون شد خضر فرخ پی کجاست\nخون چکید از شاخ گل باد بهاران را چه شد\n\nکس نمی‌گوید که یاری داشت حق دوستی\nحق شناسان را چه حال افتاد یاران را چه شد\n\nلعلی از کان مروت برنیامد سال‌هاست\nتابش خورشید و سعی باد و باران را چه شد\n\nشهر یاران بود و خاک مهربانان این دیار\nمهربانی کی سر آمد شهریاران را چه شد\n\nگوی توفیق و کرامت در میان افکنده‌اند\nکس به میدان در نمی‌آید سواران را چه شد\n\nصدهزاران گل شکفت و بانگ مرغی برنخاست\nعندلیبان را چه پیش آمد هزاران را چه شد\n\nزهره سازی خوش نمی‌سازد مگر عودش بسوخت\nکس ندارد ذوق مستی میگساران را چه شد\n\nحافظ اسرار الهی کس نمی‌داند خموش\nاز که می‌پرسی که دور روزگاران را چه شد\n\n",
            "Source": "https://ganjoor.net/hafez/ghazal/sh169/",
            "Title": "\r\nغزل شمارهٔ ۱۶۹"
        },
        "2299": {
            "Audio": "https://i.ganjoor.net/a/2299.ogg",
            "Author": "حافظ",
            "Book": "غزلیات حافظ",
            "Poem": "زاهد خلوت نشین دوش به میخانه شد\nاز سر پیمان برفت با سر پیمانه شد\n\nصوفی مجلس که دی جام و قدح می‌شکست\nباز به یک جرعه می عاقل و فرزانه شد\n\nشاهد عهد شباب آمده بودش به خواب\nباز به پیرانه سر عاشق و دیوانه شد\n\nمغبچه‌ای می‌گذشت راهزن دین و دل\nدر پی آن آشنا از همه بیگانه شد\n\nآتش رخسار گل خرمن بلبل بسوخت\nچهره خندان شمع آفت پروانه شد\n\nگریه شام و سحر شکر که ضایع نگشت\nقطره باران ما گوهر یک دانه شد\n\nنرگس ساقی بخواند آیت افسونگری\nحلقه اوراد ما مجلس افسانه شد\n\nمنزل حافظ کنون بارگه پادشاست\nدل بر دلدار رفت جان بر جانانه شد\n\n",
            "Source": "https://ganjoor.net/hafez/ghazal/sh170/",
            "Title": "\r\nغزل شمارهٔ ۱۷۰"
        },
        "2300": {
            "Audio": "https://i.ganjoor.net/a/2300.ogg",
            "Author": "حافظ",
            "Book": "غزلیات حافظ",
            "Poem": "دوش از جناب آصف پیک بشارت آمد\nکز حضرت سلیمان عشرت اشارت آمد\n\nخاک وجود ما را از آب دیده گل کن\nویرانسرای دل را گاه عمارت آمد\n\nاین شرح بی‌نهایت کز زلف یار گفتند\nحرفیست از هزاران کاندر عبارت آمد\n\nعیبم بپوش زنهار ای خرقه می آلود\nکان پاک پاکدامن بهر زیارت آمد\n\nامروز جای هر کس پیدا شود ز خوبان\nکان ماه مجلس افروز اندر صدارت آمد\n\nبر تخت جم که تاجش معراج آسمان است\nهمت نگر که موری با آن حقارت آمد\n\nاز چشم شوخش ای دل ایمان خود نگه دار\nکان جادوی کمانکش بر عزم غارت آمد\n\nآلوده‌ای تو حافظ فیضی ز شاه درخواه\nکان عنصر سماحت بهر طهارت آمد\n\nدریاست مجلس او دریاب وقت و در یاب\nهان ای زیان رسیده وقت تجارت آمد\n\n",
            "Source": "https://ganjoor.net/hafez/ghazal/sh171/",
            "Title": "\r\nغزل شمارهٔ ۱۷۱"
        },
        "2301": {
            "Audio": "https://i.ganjoor.net/a/2301.ogg",
            "Author": "حافظ",
            "Book": "غزلیات حافظ",
            "Poem": "عشق تو نهال حیرت آمد\nوصل تو کمال حیرت آمد\n\nبس غرقه حال وصل کآخر\nهم بر سر حال حیرت آمد\n\nیک دل بنما که در ره او\nبر چهره نه خال حیرت آمد\n\nنه وصل بماند و نه واصل\nآن جا که خیال حیرت آمد\n\nاز هر طرفی که گوش کردم\nآواز سؤال حیرت آمد\n\nشد منهزم از کمال عزت\nآن را که جلال حیرت آمد\n\nسر تا قدم وجود حافظ\nدر عشق نهال حیرت آمد\n\n",
            "Source": "https://ganjoor.net/hafez/ghazal/sh172/",
            "Title": "\r\nغزل شمارهٔ ۱۷۲"
        },
        "2302": {
            "Audio": "https://i.ganjoor.net/a/2302.ogg",
            "Author": "حافظ",
            "Book": "غزلیات حافظ",
            "Poem": "در نمازم خم ابروی تو با یاد آمد\nحالتی رفت که محراب به فریاد آمد\n\nاز من اکنون طمع صبر و دل و هوش مدار\nکان تحمل که تو دیدی همه بر باد آمد\n\nباده صافی شد و مرغان چمن مست شدند\nموسم عاشقی و کار به بنیاد آمد\n\nبوی بهبود ز اوضاع جهان می‌شنوم\nشادی آورد گل و باد صبا شاد آمد\n\nای عروس هنر از بخت شکایت منما\nحجله حسن بیارای که داماد آمد\n\nدلفریبان نباتی همه زیور بستند\nدلبر ماست که با حسن خداداد آمد\n\nزیر بارند درختان که تعلق دارند\nای خوشا سرو که از بار غم آزاد آمد\n\nمطرب از گفته حافظ غزلی نغز بخوان\nتا بگویم که ز عهد طربم یاد آمد\n\n",
            "Source": "https://ganjoor.net/hafez/ghazal/sh173/",
            "Title": "\r\nغزل شمارهٔ ۱۷۳"
        },
        "2303": {
            "Audio": "https://i.ganjoor.net/a/2303.ogg",
            "Author": "حافظ",
            "Book": "غزلیات حافظ",
            "Poem": "مژده ای دل که دگر باد صبا بازآمد\nهدهد خوش خبر از طرف سبا بازآمد\n\nبرکش ای مرغ سحر نغمه داوودی باز\nکه سلیمان گل از باد هوا بازآمد\n\nعارفی کو که کند فهم زبان سوسن\nتا بپرسد که چرا رفت و چرا بازآمد\n\nمردمی کرد و کرم لطف خداداد به من\nکان بت ماه رخ از راه وفا بازآمد\n\nلاله بوی می نوشین بشنید از دم صبح\nداغ دل بود به امید دوا بازآمد\n\nچشم من در ره این قافله راه بماند\nتا به گوش دلم آواز درا بازآمد\n\nگر چه حافظ در رنجش زد و پیمان بشکست\nلطف او بین که به لطف از در ما بازآمد\n\n",
            "Source": "https://ganjoor.net/hafez/ghazal/sh174/",
            "Title": "\r\nغزل شمارهٔ ۱۷۴"
        },
        "2304": {
            "Audio": "https://i.ganjoor.net/a/2304.ogg",
            "Author": "حافظ",
            "Book": "غزلیات حافظ",
            "Poem": "صبا به تهنیت پیر می فروش آمد\nکه موسم طرب و عیش و ناز و نوش آمد\n\nهوا مسیح نفس گشت و باد نافه گشای\nدرخت سبز شد و مرغ در خروش آمد\n\nتنور لاله چنان برفروخت باد بهار\nکه غنچه غرق عرق گشت و گل به جوش آمد\n\nبه گوش هوش نیوش از من و به عشرت کوش\nکه این سخن سحر از هاتفم به گوش آمد\n\nز فکر تفرقه بازآی تا شوی مجموع\nبه حکم آن که چو شد اهرمن سروش آمد\n\nز مرغ صبح ندانم که سوسن آزاد\nچه گوش کرد که با ده زبان خموش آمد\n\nچه جای صحبت نامحرم است مجلس انس\nسر پیاله بپوشان که خرقه پوش آمد\n\nز خانقاه به میخانه می‌رود حافظ\nمگر ز مستی زهد ریا به هوش آمد\n\n",
            "Source": "https://ganjoor.net/hafez/ghazal/sh175/",
            "Title": "\r\nغزل شمارهٔ ۱۷۵"
        },
        "2305": {
            "Audio": "https://i.ganjoor.net/a/2305.ogg",
            "Author": "حافظ",
            "Book": "غزلیات حافظ",
            "Poem": "سحرم دولت بیدار به بالین آمد\nگفت برخیز که آن خسرو شیرین آمد\n\nقدحی درکش و سرخوش به تماشا بخرام\nتا ببینی که نگارت به چه آیین آمد\n\nمژدگانی بده ای خلوتی نافه گشای\nکه ز صحرای ختن آهوی مشکین آمد\n\nگریه آبی به رخ سوختگان بازآورد\nناله فریادرس عاشق مسکین آمد\n\nمرغ دل باز هوادار کمان ابروییست\nای کبوتر نگران باش که شاهین آمد\n\nساقیا می بده و غم مخور از دشمن و دوست\nکه به کام دل ما آن بشد و این آمد\n\nرسم بدعهدی ایام چو دید ابر بهار\nگریه‌اش بر سمن و سنبل و نسرین آمد\n\nچون صبا گفته حافظ بشنید از بلبل\nعنبرافشان به تماشای ریاحین آمد\n\n",
            "Source": "https://ganjoor.net/hafez/ghazal/sh176/",
            "Title": "\r\nغزل شمارهٔ ۱۷۶"
        },
        "2306": {
            "Audio": "https://i.ganjoor.net/a/2306.ogg",
            "Author": "حافظ",
            "Book": "غزلیات حافظ",
            "Poem": "نه هر که چهره برافروخت دلبری داند\nنه هر که آینه سازد سکندری داند\n\nنه هر که طرف کله کج نهاد و تند نشست\nکلاه داری و آیین سروری داند\n\nتو بندگی چو گدایان به شرط مزد مکن\nکه دوست خود روش بنده پروری داند\n\nغلام همت آن رند عافیت سوزم\nکه در گداصفتی کیمیاگری داند\n\nوفا و عهد نکو باشد ار بیاموزی\nوگرنه هر که تو بینی ستمگری داند\n\nبباختم دل دیوانه و ندانستم\nکه آدمی بچه‌ای شیوه پری داند\n\nهزار نکته باریکتر ز مو این جاست\nنه هر که سر بتراشد قلندری داند\n\nمدار نقطه بینش ز خال توست مرا\nکه قدر گوهر یک دانه جوهری داند\n\nبه قد و چهره هر آن کس که شاه خوبان شد\nجهان بگیرد اگر دادگستری داند\n\nز شعر دلکش حافظ کسی بود آگاه\nکه لطف طبع و سخن گفتن دری داند\n\n",
            "Source": "https://ganjoor.net/hafez/ghazal/sh177/",
            "Title": "\r\nغزل شمارهٔ ۱۷۷"
        },
        "2307": {
            "Audio": "https://i.ganjoor.net/a/2307.ogg",
            "Author": "حافظ",
            "Book": "غزلیات حافظ",
            "Poem": "هر که شد محرم دل در حرم یار بماند\nوان که این کار ندانست در انکار بماند\n\nاگر از پرده برون شد دل من عیب مکن\nشکر ایزد که نه در پرده پندار بماند\n\nصوفیان واستدند از گرو می همه رخت\nدلق ما بود که در خانه خمار بماند\n\nمحتسب شیخ شد و فسق خود از یاد ببرد\nقصه ماست که در هر سر بازار بماند\n\nهر می لعل کز آن دست بلورین ستدیم\nآب حسرت شد و در چشم گهربار بماند\n\nجز دل من کز ازل تا به ابد عاشق رفت\nجاودان کس نشنیدیم که در کار بماند\n\nگشت بیمار که چون چشم تو گردد نرگس\nشیوه تو نشدش حاصل و بیمار بماند\n\nاز صدای سخن عشق ندیدم خوشتر\nیادگاری که در این گنبد دوار بماند\n\nداشتم دلقی و صد عیب مرا می‌پوشید\nخرقه رهن می و مطرب شد و زنار بماند\n\nبر جمال تو چنان صورت چین حیران شد\nکه حدیثش همه جا در در و دیوار بماند\n\nبه تماشاگه زلفش دل حافظ روزی\nشد که بازآید و جاوید گرفتار بماند\n\n",
            "Source": "https://ganjoor.net/hafez/ghazal/sh178/",
            "Title": "\r\nغزل شمارهٔ ۱۷۸"
        },
        "2308": {
            "Audio": "https://i.ganjoor.net/a/2308.ogg",
            "Author": "حافظ",
            "Book": "غزلیات حافظ",
            "Poem": "رسید مژده که ایام غم نخواهد ماند\nچنان نماند چنین نیز هم نخواهد ماند\n\nمن ار چه در نظر یار خاکسار شدم\nرقیب نیز چنین محترم نخواهد ماند\n\nچو پرده دار به شمشیر می‌زند همه را\nکسی مقیم حریم حرم نخواهد ماند\n\nچه جای شکر و شکایت ز نقش نیک و بد است\nچو بر صحیفه هستی رقم نخواهد ماند\n\nسرود مجلس جمشید گفته‌اند این بود\nکه جام باده بیاور که جم نخواهد ماند\n\nغنیمتی شمر ای شمع وصل پروانه\nکه این معامله تا صبحدم نخواهد ماند\n\nتوانگرا دل درویش خود به دست آور\nکه مخزن زر و گنج درم نخواهد ماند\n\nبدین رواق زبرجد نوشته‌اند به زر\nکه جز نکویی اهل کرم نخواهد ماند\n\nز مهربانی جانان طمع مبر حافظ\nکه نقش جور و نشان ستم نخواهد ماند\n\n",
            "Source": "https://ganjoor.net/hafez/ghazal/sh179/",
            "Title": "\r\nغزل شمارهٔ ۱۷۹"
        },
        "2309": {
            "Audio": "https://i.ganjoor.net/a/2309.ogg",
            "Author": "حافظ",
            "Book": "غزلیات حافظ",
            "Poem": "ای پسته تو خنده زده بر حدیث قند\nمشتاقم از برای خدا یک شکر بخند\n\nطوبی ز قامت تو نیارد که دم زند\nزین قصه بگذرم که سخن می‌شود بلند\n\nخواهی که برنخیزدت از دیده رود خون\nدل در وفای صحبت رود کسان مبند\n\nگر جلوه می‌نمایی و گر طعنه می‌زنی\nما نیستیم معتقد شیخ خودپسند\n\nز آشفتگی حال من آگاه کی شود\nآن را که دل نگشت گرفتار این کمند\n\nبازار شوق گرم شد آن سروقد کجاست\nتا جان خود بر آتش رویش کنم سپند\n\nجایی که یار ما به شکرخنده دم زند\nای پسته کیستی تو خدا را به خود مخند\n\nحافظ چو ترک غمزه ترکان نمی‌کنی\nدانی کجاست جای تو خوارزم یا خجند\n\n",
            "Source": "https://ganjoor.net/hafez/ghazal/sh180/",
            "Title": "\r\nغزل شمارهٔ ۱۸۰"
        },
        "2310": {
            "Audio": "https://i.ganjoor.net/a/2310.ogg",
            "Author": "حافظ",
            "Book": "غزلیات حافظ",
            "Poem": "بعد از این دست من و دامن آن سرو بلند\nکه به بالای چمان از بن و بیخم برکند\n\nحاجت مطرب و می نیست تو برقع بگشا\nکه به رقص آوردم آتش رویت چو سپند\n\nهیچ رویی نشود آینه حجله بخت\nمگر آن روی که مالند در آن سم سمند\n\nگفتم اسرار غمت هر چه بود گو می‌باش\nصبر از این بیش ندارم چه کنم تا کی و چند\n\nمکش آن آهوی مشکین مرا ای صیاد\nشرم از آن چشم سیه دار و مبندش به کمند\n\nمن خاکی که از این در نتوانم برخاست\nاز کجا بوسه زنم بر لب آن قصر بلند\n\nباز مستان دل از آن گیسوی مشکین حافظ\nزان که دیوانه همان به که بود اندر بند\n\n",
            "Source": "https://ganjoor.net/hafez/ghazal/sh181/",
            "Title": "\r\nغزل شمارهٔ ۱۸۱"
        },
        "2311": {
            "Audio": "https://i.ganjoor.net/a/2311.ogg",
            "Author": "حافظ",
            "Book": "غزلیات حافظ",
            "Poem": "حسب حالی ننوشتی و شد ایامی چند\nمحرمی کو که فرستم به تو پیغامی چند\n\nما بدان مقصد عالی نتوانیم رسید\nهم مگر پیش نهد لطف شما گامی چند\n\nچون می از خم به سبو رفت و گل افکند نقاب\nفرصت عیش نگه دار و بزن جامی چند\n\nقند آمیخته با گل نه علاج دل ماست\nبوسه‌ای چند برآمیز به دشنامی چند\n\nزاهد از کوچه رندان به سلامت بگذر\nتا خرابت نکند صحبت بدنامی چند\n\nعیب می جمله چو گفتی هنرش نیز بگو\nنفی حکمت مکن از بهر دل عامی چند\n\nای گدایان خرابات خدا یار شماست\nچشم انعام مدارید ز انعامی چند\n\nپیر میخانه چه خوش گفت به دردی کش خویش\nکه مگو حال دل سوخته با خامی چند\n\nحافظ از شوق رخ مهر فروغ تو بسوخت\nکامگارا نظری کن سوی ناکامی چند\n\n",
            "Source": "https://ganjoor.net/hafez/ghazal/sh182/",
            "Title": "\r\nغزل شمارهٔ ۱۸۲"
        },
        "2312": {
            "Audio": "https://i.ganjoor.net/a/2312.ogg",
            "Author": "حافظ",
            "Book": "غزلیات حافظ",
            "Poem": "دوش وقت سحر از غصه نجاتم دادند\nواندر آن ظلمت شب آب حیاتم دادند\n\nبیخود از شعشعه پرتو ذاتم کردند\nباده از جام تجلی صفاتم دادند\n\nچه مبارک سحری بود و چه فرخنده شبی\nآن شب قدر که این تازه براتم دادند\n\nبعد از این روی من و آینه وصف جمال\nکه در آن جا خبر از جلوه ذاتم دادند\n\nمن اگر کامروا گشتم و خوشدل چه عجب\nمستحق بودم و این‌ها به زکاتم دادند\n\nهاتف آن روز به من مژده این دولت داد\nکه بدان جور و جفا صبر و ثباتم دادند\n\nاین همه شهد و شکر کز سخنم می‌ریزد\nاجر صبریست کز آن شاخ نباتم دادند\n\nهمت حافظ و انفاس سحرخیزان بود\nکه ز بند غم ایام نجاتم دادند\n\n",
            "Source": "https://ganjoor.net/hafez/ghazal/sh183/",
            "Title": "\r\nغزل شمارهٔ ۱۸۳"
        },
        "2313": {
            "Audio": "https://i.ganjoor.net/a/2313.ogg",
            "Author": "حافظ",
            "Book": "غزلیات حافظ",
            "Poem": "دوش دیدم که ملایک در میخانه زدند\nگل آدم بسرشتند و به پیمانه زدند\n\nساکنان حرم ستر و عفاف ملکوت\nبا من راه نشین باده مستانه زدند\n\nآسمان بار امانت نتوانست کشید\nقرعه کار به نام من دیوانه زدند\n\nجنگ هفتاد و دو ملت همه را عذر بنه\nچون ندیدند حقیقت ره افسانه زدند\n\nشکر ایزد که میان من و او صلح افتاد\nصوفیان رقص کنان ساغر شکرانه زدند\n\nآتش آن نیست که از شعله او خندد شمع\nآتش آن است که در خرمن پروانه زدند\n\nکس چو حافظ نگشاد از رخ اندیشه نقاب\nتا سر زلف سخن را به قلم شانه زدند\n\n",
            "Source": "https://ganjoor.net/hafez/ghazal/sh184/",
            "Title": "\r\nغزل شمارهٔ ۱۸۴"
        },
        "2314": {
            "Audio": "https://i.ganjoor.net/a/2314.ogg",
            "Author": "حافظ",
            "Book": "غزلیات حافظ",
            "Poem": "نقدها را بود آیا که عیاری گیرند\nتا همه صومعه داران پی کاری گیرند\n\nمصلحت دید من آن است که یاران همه کار\nبگذارند و خم طره یاری گیرند\n\nخوش گرفتند حریفان سر زلف ساقی\nگر فلکشان بگذارد که قراری گیرند\n\nقوت بازوی پرهیز به خوبان مفروش\nکه در این خیل حصاری به سواری گیرند\n\nیا رب این بچه ترکان چه دلیرند به خون\nکه به تیر مژه هر لحظه شکاری گیرند\n\nرقص بر شعر تر و ناله نی خوش باشد\nخاصه رقصی که در آن دست نگاری گیرند\n\nحافظ ابنای زمان را غم مسکینان نیست\nزین میان گر بتوان به که کناری گیرند\n\n",
            "Source": "https://ganjoor.net/hafez/ghazal/sh185/",
            "Title": "\r\nغزل شمارهٔ ۱۸۵"
        },
        "2315": {
            "Audio": "https://i.ganjoor.net/a/2315.ogg",
            "Author": "حافظ",
            "Book": "غزلیات حافظ",
            "Poem": "گر می فروش حاجت رندان روا کند\nایزد گنه ببخشد و دفع بلا کند\n\nساقی به جام عدل بده باده تا گدا\nغیرت نیاورد که جهان پربلا کند\n\nحقا کز این غمان برسد مژده امان\nگر سالکی به عهد امانت وفا کند\n\nگر رنج پیش آید و گر راحت ای حکیم\nنسبت مکن به غیر که این‌ها خدا کند\n\nدر کارخانه‌ای که ره عقل و فضل نیست\nفهم ضعیف رای فضولی چرا کند\n\nمطرب بساز پرده که کس بی اجل نمرد\nوان کو نه این ترانه سراید خطا کند\n\nما را که درد عشق و بلای خمار کشت\nیا وصل دوست یا می صافی دوا کند\n\nجان رفت در سر می و حافظ به عشق سوخت\nعیسی دمی کجاست که احیای ما کند\n\n",
            "Source": "https://ganjoor.net/hafez/ghazal/sh186/",
            "Title": "\r\nغزل شمارهٔ ۱۸۶"
        },
        "2316": {
            "Audio": "https://i.ganjoor.net/a/2316.ogg",
            "Author": "حافظ",
            "Book": "غزلیات حافظ",
            "Poem": "دلا بسوز که سوز تو کارها بکند\nنیاز نیم شبی دفع صد بلا بکند\n\nعتاب یار پری چهره عاشقانه بکش\nکه یک کرشمه تلافی صد جفا بکند\n\nز ملک تا ملکوتش حجاب بردارند\nهر آن که خدمت جام جهان نما بکند\n\nطبیب عشق مسیحادم است و مشفق لیک\nچو درد در تو نبیند که را دوا بکند\n\nتو با خدای خود انداز کار و دل خوش دار\nکه رحم اگر نکند مدعی خدا بکند\n\nز بخت خفته ملولم بود که بیداری\nبه وقت فاتحه صبح یک دعا بکند\n\nبسوخت حافظ و بویی به زلف یار نبرد\nمگر دلالت این دولتش صبا بکند\n\n",
            "Source": "https://ganjoor.net/hafez/ghazal/sh187/",
            "Title": "\r\nغزل شمارهٔ ۱۸۷"
        },
        "2317": {
            "Audio": "https://i.ganjoor.net/a/2317.ogg",
            "Author": "حافظ",
            "Book": "غزلیات حافظ",
            "Poem": "مرا به رندی و عشق آن فضول عیب کند\nکه اعتراض بر اسرار علم غیب کند\n\nکمال سر محبت ببین نه نقص گناه\nکه هر که بی‌هنر افتد نظر به عیب کند\n\nز عطر حور بهشت آن نفس برآید بوی\nکه خاک میکده ما عبیر جیب کند\n\nچنان زند ره اسلام غمزه ساقی\nکه اجتناب ز صهبا مگر صهیب کند\n\nکلید گنج سعادت قبول اهل دل است\nمباد آن که در این نکته شک و ریب کند\n\nشبان وادی ایمن گهی رسد به مراد\nکه چند سال به جان خدمت شعیب کند\n\nز دیده خون بچکاند فسانه حافظ\nچو یاد وقت زمان شباب و شیب کند\n\n",
            "Source": "https://ganjoor.net/hafez/ghazal/sh188/",
            "Title": "\r\nغزل شمارهٔ ۱۸۸"
        },
        "2318": {
            "Audio": "https://i.ganjoor.net/a/2318.ogg",
            "Author": "حافظ",
            "Book": "غزلیات حافظ",
            "Poem": "طایر دولت اگر باز گذاری بکند\nیار بازآید و با وصل قراری بکند\n\nدیده را دستگه در و گهر گر چه نماند\nبخورد خونی و تدبیر نثاری بکند\n\nدوش گفتم بکند لعل لبش چاره من\nهاتف غیب ندا داد که آری بکند\n\nکس نیارد بر او دم زند از قصه ما\nمگرش باد صبا گوش گذاری بکند\n\nداده‌ام باز نظر را به تذروی پرواز\nبازخواند مگرش نقش و شکاری بکند\n\nشهر خالیست ز عشاق بود کز طرفی\nمردی از خویش برون آید و کاری بکند\n\nکو کریمی که ز بزم طربش غمزده‌ای\nجرعه‌ای درکشد و دفع خماری بکند\n\nیا وفا یا خبر وصل تو یا مرگ رقیب\nبود آیا که فلک زین دو سه کاری بکند\n\nحافظا گر نروی از در او هم روزی\nگذری بر سرت از گوشه کناری بکند\n\n",
            "Source": "https://ganjoor.net/hafez/ghazal/sh189/",
            "Title": "\r\nغزل شمارهٔ ۱۸۹"
        },
        "2319": {
            "Audio": "https://i.ganjoor.net/a/2319.ogg",
            "Author": "حافظ",
            "Book": "غزلیات حافظ",
            "Poem": "کلک مشکین تو روزی که ز ما یاد کند\nببرد اجر دو صد بنده که آزاد کند\n\nقاصد منزل سلمی که سلامت بادش\nچه شود گر به سلامی دل ما شاد کند\n\nامتحان کن که بسی گنج مرادت بدهند\nگر خرابی چو مرا لطف تو آباد کند\n\nیا رب اندر دل آن خسرو شیرین انداز\nکه به رحمت گذری بر سر فرهاد کند\n\nشاه را به بود از طاعت صدساله و زهد\nقدر یک ساعته عمری که در او داد کند\n\nحالیا عشوه ناز تو ز بنیادم برد\nتا دگرباره حکیمانه چه بنیاد کند\n\nگوهر پاک تو از مدحت ما مستغنیست\nفکر مشاطه چه با حسن خداداد کند\n\nره نبردیم به مقصود خود اندر شیراز\nخرم آن روز که حافظ ره بغداد کند\n\n",
            "Source": "https://ganjoor.net/hafez/ghazal/sh190/",
            "Title": "\r\nغزل شمارهٔ ۱۹۰"
        },
        "2320": {
            "Audio": "https://i.ganjoor.net/a/2320.ogg",
            "Author": "حافظ",
            "Book": "غزلیات حافظ",
            "Poem": "آن کیست کز روی کرم با ما وفاداری کند\nبر جای بدکاری چو من یک دم نکوکاری کند\n\nاول به بانگ نای و نی آرد به دل پیغام وی\nوان گه به یک پیمانه می با من وفاداری کند\n\nدلبر که جان فرسود از او کام دلم نگشود از او\nنومید نتوان بود از او باشد که دلداری کند\n\nگفتم گره نگشوده‌ام زان طره تا من بوده‌ام\nگفتا منش فرموده‌ام تا با تو طراری کند\n\nپشمینه پوش تندخو از عشق نشنیده‌است بو\nاز مستیش رمزی بگو تا ترک هشیاری کند\n\nچون من گدای بی‌نشان مشکل بود یاری چنان\nسلطان کجا عیش نهان با رند بازاری کند\n\nزان طره پرپیچ و خم سهل است اگر بینم ستم\nاز بند و زنجیرش چه غم هر کس که عیاری کند\n\nشد لشکر غم بی عدد از بخت می‌خواهم مدد\nتا فخر دین عبدالصمد باشد که غمخواری کند\n\nبا چشم پرنیرنگ او حافظ مکن آهنگ او\nکان طره شبرنگ او بسیار طراری کند\n\n",
            "Source": "https://ganjoor.net/hafez/ghazal/sh191/",
            "Title": "\r\nغزل شمارهٔ ۱۹۱"
        },
        "2321": {
            "Audio": "https://i.ganjoor.net/a/2321.ogg",
            "Author": "حافظ",
            "Book": "غزلیات حافظ",
            "Poem": "سرو چمان من چرا میل چمن نمی‌کند\nهمدم گل نمی‌شود یاد سمن نمی‌کند\n\nدی گله‌ای ز طره‌اش کردم و از سر فسوس\nگفت که این سیاه کج گوش به من نمی‌کند\n\nتا دل هرزه گرد من رفت به چین زلف او\nزان سفر دراز خود عزم وطن نمی‌کند\n\nپیش کمان ابرویش لابه همی‌کنم ولی\nگوش کشیده است از آن گوش به من نمی‌کند\n\nکز گذر تو خاک را مشک ختن نمی‌کند\nچون ز نسیم می‌شود زلف بنفشه پرشکن\n\nوه که دلم چه یاد از آن عهدشکن نمی‌کند\nدل به امید روی او همدم جان نمی‌شود\n\nجان به هوای کوی او خدمت تن نمی‌کند\nساقی سیم ساق من گر همه درد می‌دهد\n\nکیست که تن چو جام می جمله دهن نمی‌کند\nدستخوش جفا مکن آب رخم که فیض ابر\n\nبی مدد سرشک من در عدن نمی‌کند\nکشته غمزه تو شد حافظ ناشنیده پند\n\nتیغ سزاست هر که را درد سخن نمی‌کند\n",
            "Source": "https://ganjoor.net/hafez/ghazal/sh192/",
            "Title": "\r\nغزل شمارهٔ ۱۹۲"
        },
        "2322": {
            "Audio": "https://i.ganjoor.net/a/2322.ogg",
            "Author": "حافظ",
            "Book": "غزلیات حافظ",
            "Poem": "در نظربازی ما بی‌خبران حیرانند\nمن چنینم که نمودم دگر ایشان دانند\n\nعاقلان نقطه پرگار وجودند ولی\nعشق داند که در این دایره سرگردانند\n\nجلوه گاه رخ او دیده من تنها نیست\nماه و خورشید همین آینه می‌گردانند\n\nعهد ما با لب شیرین دهنان بست خدا\nما همه بنده و این قوم خداوندانند\n\nمفلسانیم و هوای می و مطرب داریم\nآه اگر خرقه پشمین به گرو نستانند\n\nوصل خورشید به شبپره اعمی نرسد\nکه در آن آینه صاحب نظران حیرانند\n\nلاف عشق و گله از یار زهی لاف دروغ\nعشقبازان چنین مستحق هجرانند\n\nمگرم چشم سیاه تو بیاموزد کار\nور نه مستوری و مستی همه کس نتوانند\n\nگر به نزهتگه ارواح برد بوی تو باد\nعقل و جان گوهر هستی به نثار افشانند\n\nزاهد ار رندی حافظ نکند فهم چه شد\nدیو بگریزد از آن قوم که قرآن خوانند\n\nگر شوند آگه از اندیشه ما مغبچگان\nبعد از این خرقه صوفی به گرو نستانند\n\n",
            "Source": "https://ganjoor.net/hafez/ghazal/sh193/",
            "Title": "\r\nغزل شمارهٔ ۱۹۳"
        },
        "2323": {
            "Audio": "https://i.ganjoor.net/a/2323.ogg",
            "Author": "حافظ",
            "Book": "غزلیات حافظ",
            "Poem": "سمن بویان غبار غم چو بنشینند بنشانند\nپری رویان قرار از دل چو بستیزند بستانند\n\nبه فتراک جفا دل‌ها چو بربندند بربندند\nز زلف عنبرین جان‌ها چو بگشایند بفشانند\n\nبه عمری یک نفس با ما چو بنشینند برخیزند\nنهال شوق در خاطر چو برخیزند بنشانند\n\nسرشک گوشه گیران را چو دریابند در یابند\nرخ مهر از سحرخیزان نگردانند اگر دانند\n\nز چشمم لعل رمانی چو می‌خندند می‌بارند\nز رویم راز پنهانی چو می‌بینند می‌خوانند\n\nدوای درد عاشق را کسی کو سهل پندارد\nز فکر آنان که در تدبیر درمانند در مانند\n\nچو منصور از مراد آنان که بردارند بر دارند\nبدین درگاه حافظ را چو می‌خوانند می‌رانند\n\nدر این حضرت چو مشتاقان نیاز آرند ناز آرند\nکه با این درد اگر دربند درمانند درمانند\n\n",
            "Source": "https://ganjoor.net/hafez/ghazal/sh194/",
            "Title": "\r\nغزل شمارهٔ ۱۹۴"
        },
        "2324": {
            "Audio": "https://i.ganjoor.net/a/2324.ogg",
            "Author": "حافظ",
            "Book": "غزلیات حافظ",
            "Poem": "غلام نرگس مست تو تاجدارانند\nخراب باده لعل تو هوشیارانند\n\nتو را صبا و مرا آب دیده شد غماز\nو گر نه عاشق و معشوق رازدارانند\n\nز زیر زلف دوتا چون گذر کنی بنگر\nکه از یمین و یسارت چه سوگوارانند\n\nگذار کن چو صبا بر بنفشه زار و ببین\nکه از تطاول زلفت چه بی‌قرارانند\n\nنصیب ماست بهشت ای خداشناس برو\nکه مستحق کرامت گناهکارانند\n\nنه من بر آن گل عارض غزل سرایم و بس\nکه عندلیب تو از هر طرف هزارانند\n\nتو دستگیر شو ای خضر پی خجسته که من\nپیاده می‌روم و همرهان سوارانند\n\nبیا به میکده و چهره ارغوانی کن\nمرو به صومعه کان جا سیاه کارانند\n\nخلاص حافظ از آن زلف تابدار مباد\nکه بستگان کمند تو رستگارانند\n\n",
            "Source": "https://ganjoor.net/hafez/ghazal/sh195/",
            "Title": "\r\nغزل شمارهٔ ۱۹۵"
        },
        "2325": {
            "Audio": "https://i.ganjoor.net/a/2325.ogg",
            "Author": "حافظ",
            "Book": "غزلیات حافظ",
            "Poem": "آنان که خاک را به نظر کیمیا کنند\nآیا بود که گوشه چشمی به ما کنند\n\nدردم نهفته به ز طبیبان مدعی\nباشد که از خزانه غیبم دوا کنند\n\nمعشوق چون نقاب ز رخ در نمی‌کشد\nهر کس حکایتی به تصور چرا کنند\n\nچون حسن عاقبت نه به رندی و زاهدیست\nآن به که کار خود به عنایت رها کنند\n\nبی معرفت مباش که در من یزید عشق\nاهل نظر معامله با آشنا کنند\n\nحالی درون پرده بسی فتنه می‌رود\nتا آن زمان که پرده برافتد چه‌ها کنند\n\nگر سنگ از این حدیث بنالد عجب مدار\nصاحب دلان حکایت دل خوش ادا کنند\n\nمی خور که صد گناه ز اغیار در حجاب\nبهتر ز طاعتی که به روی و ریا کنند\n\nپیراهنی که آید از او بوی یوسفم\nترسم برادران غیورش قبا کنند\n\nبگذر به کوی میکده تا زمره حضور\nاوقات خود ز بهر تو صرف دعا کنند\n\nپنهان ز حاسدان به خودم خوان که منعمان\nخیر نهان برای رضای خدا کنند\n\nحافظ دوام وصل میسر نمی‌شود\nشاهان کم التفات به حال گدا کنند\n\n",
            "Source": "https://ganjoor.net/hafez/ghazal/sh196/",
            "Title": "\r\nغزل شمارهٔ ۱۹۶"
        },
        "2326": {
            "Audio": "https://i.ganjoor.net/a/2326.ogg",
            "Author": "حافظ",
            "Book": "غزلیات حافظ",
            "Poem": "شاهدان گر دلبری زین سان کنند\nزاهدان را رخنه در ایمان کنند\n\nهر کجا آن شاخ نرگس بشکفد\nگلرخانش دیده نرگسدان کنند\n\nای جوان سروقد گویی ببر\nپیش از آن کز قامتت چوگان کنند\n\nعاشقان را بر سر خود حکم نیست\nهر چه فرمان تو باشد آن کنند\n\nپیش چشمم کمتر است از قطره‌ای\nاین حکایت‌ها که از طوفان کنند\n\nیار ما چون گیرد آغاز سماع\nقدسیان بر عرش دست افشان کنند\n\nمردم چشمم به خون آغشته شد\nدر کجا این ظلم بر انسان کنند\n\nخوش برآ با غصه ای دل کاهل راز\nعیش خوش در بوته هجران کنند\n\nسر مکش حافظ ز آه نیم شب\nتا چو صبحت آینه رخشان کنند\n\n",
            "Source": "https://ganjoor.net/hafez/ghazal/sh197/",
            "Title": "\r\nغزل شمارهٔ ۱۹۷"
        },
        "2327": {
            "Audio": "https://i.ganjoor.net/a/2327.ogg",
            "Author": "حافظ",
            "Book": "غزلیات حافظ",
            "Poem": "گفتم کی ام دهان و لبت کامران کنند\nگفتا به چشم هر چه تو گویی چنان کنند\n\nگفتم خراج مصر طلب می‌کند لبت\nگفتا در این معامله کمتر زیان کنند\n\nگفتم به نقطه دهنت خود که برد راه\nگفت این حکایتیست که با نکته دان کنند\n\nگفتم صنم پرست مشو با صمد نشین\nگفتا به کوی عشق هم این و هم آن کنند\n\nگفتم هوای میکده غم می‌برد ز دل\nگفتا خوش آن کسان که دلی شادمان کنند\n\nگفتم شراب و خرقه نه آیین مذهب است\nگفت این عمل به مذهب پیر مغان کنند\n\nگفتم ز لعل نوش لبان پیر را چه سود\nگفتا به بوسه شکرینش جوان کنند\n\nگفتم که خواجه کی به سر حجله می‌رود\nگفت آن زمان که مشتری و مه قران کنند\n\nگفتم دعای دولت او ورد حافظ است\nگفت این دعا ملایک هفت آسمان کنند\n\n",
            "Source": "https://ganjoor.net/hafez/ghazal/sh198/",
            "Title": "\r\nغزل شمارهٔ ۱۹۸"
        },
        "2328": {
            "Audio": "https://i.ganjoor.net/a/2328.ogg",
            "Author": "حافظ",
            "Book": "غزلیات حافظ",
            "Poem": "واعظان کاین جلوه در محراب و منبر می‌کنند\nچون به خلوت می‌روند آن کار دیگر می‌کنند\n\nمشکلی دارم ز دانشمند مجلس بازپرس\nتوبه فرمایان چرا خود توبه کمتر می‌کنند\n\nگوییا باور نمی‌دارند روز داوری\nکاین همه قلب و دغل در کار داور می‌کنند\n\nیا رب این نودولتان را با خر خودشان نشان\nکاین همه ناز از غلام ترک و استر می‌کنند\n\nای گدای خانقه برجه که در دیر مغان\nمی‌دهند آبی که دل‌ها را توانگر می‌کنند\n\nحسن بی‌پایان او چندان که عاشق می‌کشد\nزمره دیگر به عشق از غیب سر بر می‌کنند\n\nبر در میخانه عشق ای ملک تسبیح گوی\nکاندر آن جا طینت آدم مخمر می‌کنند\n\nصبحدم از عرش می‌آمد خروشی عقل گفت\nقدسیان گویی که شعر حافظ از بر می‌کنند\n\n",
            "Source": "https://ganjoor.net/hafez/ghazal/sh199/",
            "Title": "\r\nغزل شمارهٔ ۱۹۹"
        },
        "2329": {
            "Audio": "https://i.ganjoor.net/a/2329.ogg",
            "Author": "حافظ",
            "Book": "غزلیات حافظ",
            "Poem": "دانی که چنگ و عود چه تقریر می‌کنند\nپنهان خورید باده که تعزیر می‌کنند\n\nناموس عشق و رونق عشاق می‌برند\nعیب جوان و سرزنش پیر می‌کنند\n\nجز قلب تیره هیچ نشد حاصل و هنوز\nباطل در این خیال که اکسیر می‌کنند\n\nگویند رمز عشق مگویید و مشنوید\nمشکل حکایتیست که تقریر می‌کنند\n\nما از برون در شده مغرور صد فریب\nتا خود درون پرده چه تدبیر می‌کنند\n\nتشویش وقت پیر مغان می‌دهند باز\nاین سالکان نگر که چه با پیر می‌کنند\n\nصد ملک دل به نیم نظر می‌توان خرید\nخوبان در این معامله تقصیر می‌کنند\n\nقومی به جد و جهد نهادند وصل دوست\nقومی دگر حواله به تقدیر می‌کنند\n\nفی الجمله اعتماد مکن بر ثبات دهر\nکاین کارخانه‌ایست که تغییر می‌کنند\n\nمی خور که شیخ و حافظ و مفتی و محتسب\nچون نیک بنگری همه تزویر می‌کنند\n\n",
            "Source": "https://ganjoor.net/hafez/ghazal/sh200/",
            "Title": "\r\nغزل شمارهٔ ۲۰۰"
        },
        "2330": {
            "Audio": "https://i.ganjoor.net/a/2330.ogg",
            "Author": "حافظ",
            "Book": "غزلیات حافظ",
            "Poem": "شراب بی‌غش و ساقی خوش دو دام رهند\nکه زیرکان جهان از کمندشان نرهند\n\nمن ار چه عاشقم و رند و مست و نامه سیاه\nهزار شکر که یاران شهر بی‌گنهند\n\nجفا نه پیشه درویشیست و راهروی\nبیار باده که این سالکان نه مرد رهند\n\nمبین حقیر گدایان عشق را کاین قوم\nشهان بی کمر و خسروان بی کلهند\n\nبه هوش باش که هنگام باد استغنا\nهزار خرمن طاعت به نیم جو ننهند\n\nمکن که کوکبه دلبری شکسته شود\nچو بندگان بگریزند و چاکران بجهند\n\nغلام همت دردی کشان یک رنگم\nنه آن گروه که ازرق لباس و دل سیهند\n\nقدم منه به خرابات جز به شرط ادب\nکه سالکان درش محرمان پادشهند\n\nجناب عشق بلند است همتی حافظ\nکه عاشقان ره بی‌همتان به خود ندهند\n\n",
            "Source": "https://ganjoor.net/hafez/ghazal/sh201/",
            "Title": "\r\nغزل شمارهٔ ۲۰۱"
        },
        "2331": {
            "Audio": "https://i.ganjoor.net/a/2331.ogg",
            "Author": "حافظ",
            "Book": "غزلیات حافظ",
            "Poem": "بود آیا که در میکده‌ها بگشایند\nگره از کار فروبسته ما بگشایند\n\nاگر از بهر دل زاهد خودبین بستند\nدل قوی دار که از بهر خدا بگشایند\n\nبه صفای دل رندان صبوحی زدگان\nبس در بسته به مفتاح دعا بگشایند\n\nنامه تعزیت دختر رز بنویسید\nتا همه مغبچگان زلف دوتا بگشایند\n\nگیسوی چنگ ببرید به مرگ می ناب\nتا حریفان همه خون از مژه‌ها بگشایند\n\nدر میخانه ببستند خدایا مپسند\nکه در خانه تزویر و ریا بگشایند\n\nحافظ این خرقه که داری تو ببینی فردا\nکه چه زنار ز زیرش به دغا بگشایند\n\n",
            "Source": "https://ganjoor.net/hafez/ghazal/sh202/",
            "Title": "\r\nغزل شمارهٔ ۲۰۲"
        },
        "2332": {
            "Audio": "https://i.ganjoor.net/a/2332.ogg",
            "Author": "حافظ",
            "Book": "غزلیات حافظ",
            "Poem": "سال‌ها دفتر ما در گرو صهبا بود\nرونق میکده از درس و دعای ما بود\n\nنیکی پیر مغان بین که چو ما بدمستان\nهر چه کردیم به چشم کرمش زیبا بود\n\nدفتر دانش ما جمله بشویید به می\nکه فلک دیدم و در قصد دل دانا بود\n\nاز بتان آن طلب ار حسن شناسی ای دل\nکاین کسی گفت که در علم نظر بینا بود\n\nدل چو پرگار به هر سو دورانی می‌کرد\nو اندر آن دایره سرگشته پابرجا بود\n\nمطرب از درد محبت عملی می‌پرداخت\nکه حکیمان جهان را مژه خون پالا بود\n\nمی‌شکفتم ز طرب زان که چو گل بر لب جوی\nبر سرم سایه آن سرو سهی بالا بود\n\nپیر گلرنگ من اندر حق ازرق پوشان\nرخصت خبث نداد ار نه حکایت‌ها بود\n\nقلب اندوده حافظ بر او خرج نشد\nکاین معامل به همه عیب نهان بینا بود\n\n",
            "Source": "https://ganjoor.net/hafez/ghazal/sh203/",
            "Title": "\r\nغزل شمارهٔ ۲۰۳"
        },
        "2333": {
            "Audio": "https://i.ganjoor.net/a/2333.ogg",
            "Author": "حافظ",
            "Book": "غزلیات حافظ",
            "Poem": "یاد باد آن که نهانت نظری با ما بود\nرقم مهر تو بر چهره ما پیدا بود\n\nیاد باد آن که چو چشمت به عتابم می‌کشت\nمعجز عیسویت در لب شکرخا بود\n\nیاد باد آن که صبوحی زده در مجلس انس\nجز من و یار نبودیم و خدا با ما بود\n\nیاد باد آن که رخت شمع طرب می‌افروخت\nوین دل سوخته پروانه ناپروا بود\n\nیاد باد آن که در آن بزمگه خلق و ادب\nآن که او خنده مستانه زدی صهبا بود\n\nیاد باد آن که چو یاقوت قدح خنده زدی\nدر میان من و لعل تو حکایت‌ها بود\n\nیاد باد آن که نگارم چو کمر بربستی\nدر رکابش مه نو پیک جهان پیما بود\n\nیاد باد آن که خرابات نشین بودم و مست\nوآنچه در مسجدم امروز کم است آنجا بود\n\nیاد باد آن که به اصلاح شما می‌شد راست\nنظم هر گوهر ناسفته که حافظ را بود\n\n",
            "Source": "https://ganjoor.net/hafez/ghazal/sh204/",
            "Title": "\r\nغزل شمارهٔ ۲۰۴"
        },
        "2334": {
            "Audio": "https://i.ganjoor.net/a/2334.ogg",
            "Author": "حافظ",
            "Book": "غزلیات حافظ",
            "Poem": "تا ز میخانه و می نام و نشان خواهد بود\nسر ما خاک ره پیر مغان خواهد بود\n\nحلقه پیر مغان از ازلم در گوش است\nبر همانیم که بودیم و همان خواهد بود\n\nبر سر تربت ما چون گذری همت خواه\nکه زیارتگه رندان جهان خواهد بود\n\nبرو ای زاهد خودبین که ز چشم من و تو\nراز این پرده نهان است و نهان خواهد بود\n\nترک عاشق کش من مست برون رفت امروز\nتا دگر خون که از دیده روان خواهد بود\n\nچشمم آن دم که ز شوق تو نهد سر به لحد\nتا دم صبح قیامت نگران خواهد بود\n\nبخت حافظ گر از این گونه مدد خواهد کرد\nزلف معشوقه به دست دگران خواهد بود\n\n",
            "Source": "https://ganjoor.net/hafez/ghazal/sh205/",
            "Title": "\r\nغزل شمارهٔ ۲۰۵"
        },
        "2335": {
            "Audio": "https://i.ganjoor.net/a/2335.ogg",
            "Author": "حافظ",
            "Book": "غزلیات حافظ",
            "Poem": "پیش از اینت بیش از این اندیشه عشاق بود\nمهرورزی تو با ما شهره آفاق بود\n\nیاد باد آن صحبت شب‌ها که با نوشین لبان\nبحث سر عشق و ذکر حلقه عشاق بود\n\nپیش از این کاین سقف سبز و طاق مینا برکشند\nمنظر چشم مرا ابروی جانان طاق بود\n\nاز دم صبح ازل تا آخر شام ابد\nدوستی و مهر بر یک عهد و یک میثاق بود\n\nسایه معشوق اگر افتاد بر عاشق چه شد\nما به او محتاج بودیم او به ما مشتاق بود\n\nحسن مه رویان مجلس گر چه دل می‌برد و دین\nبحث ما در لطف طبع و خوبی اخلاق بود\n\nبر در شاهم گدایی نکته‌ای در کار کرد\nگفت بر هر خوان که بنشستم خدا رزاق بود\n\nرشته تسبیح اگر بگسست معذورم بدار\nدستم اندر دامن ساقی سیمین ساق بود\n\nدر شب قدر ار صبوحی کرده‌ام عیبم مکن\nسرخوش آمد یار و جامی بر کنار طاق بود\n\nشعر حافظ در زمان آدم اندر باغ خلد\nدفتر نسرین و گل را زینت اوراق بود\n\n",
            "Source": "https://ganjoor.net/hafez/ghazal/sh206/",
            "Title": "\r\nغزل شمارهٔ ۲۰۶"
        },
        "2336": {
            "Audio": "https://i.ganjoor.net/a/2336.ogg",
            "Author": "حافظ",
            "Book": "غزلیات حافظ",
            "Poem": "یاد باد آن که سر کوی توام منزل بود\nدیده را روشنی از خاک درت حاصل بود\n\nراست چون سوسن و گل از اثر صحبت پاک\nبر زبان بود مرا آن چه تو را در دل بود\n\nدل چو از پیر خرد نقل معانی می‌کرد\nعشق می‌گفت به شرح آن چه بر او مشکل بود\n\nآه از آن جور و تطاول که در این دامگه است\nآه از آن سوز و نیازی که در آن محفل بود\n\nدر دلم بود که بی دوست نباشم هرگز\nچه توان کرد که سعی من و دل باطل بود\n\nدوش بر یاد حریفان به خرابات شدم\nخم می دیدم خون در دل و پا در گل بود\n\nبس بگشتم که بپرسم سبب درد فراق\nمفتی عقل در این مسئله لایعقل بود\n\nراستی خاتم فیروزه بواسحاقی\nخوش درخشید ولی دولت مستعجل بود\n\nدیدی آن قهقهه کبک خرامان حافظ\nکه ز سرپنجه شاهین قضا غافل بود\n\n",
            "Source": "https://ganjoor.net/hafez/ghazal/sh207/",
            "Title": "\r\nغزل شمارهٔ ۲۰۷"
        },
        "2337": {
            "Audio": "https://i.ganjoor.net/a/2337.ogg",
            "Author": "حافظ",
            "Book": "غزلیات حافظ",
            "Poem": "خستگان را چو طلب باشد و قوت نبود\nگر تو بیداد کنی شرط مروت نبود\n\nما جفا از تو ندیدیم و تو خود نپسندی\nآنچه در مذهب ارباب طریقت نبود\n\nخیره آن دیده که آبش نبرد گریه عشق\nتیره آن دل که در او شمع محبت نبود\n\nدولت از مرغ همایون طلب و سایه او\nزان که با زاغ و زغن شهپر دولت نبود\n\nگر مدد خواستم از پیر مغان عیب مکن\nشیخ ما گفت که در صومعه همت نبود\n\nچون طهارت نبود کعبه و بتخانه یکیست\nنبود خیر در آن خانه که عصمت نبود\n\nحافظا علم و ادب ورز که در مجلس شاه\nهر که را نیست ادب لایق صحبت نبود\n\n",
            "Source": "https://ganjoor.net/hafez/ghazal/sh208/",
            "Title": "\r\nغزل شمارهٔ ۲۰۸"
        },
        "2338": {
            "Audio": "https://i.ganjoor.net/a/2338.ogg",
            "Author": "حافظ",
            "Book": "غزلیات حافظ",
            "Poem": "قتل این خسته به شمشیر تو تقدیر نبود\nور نه هیچ از دل بی‌رحم تو تقصیر نبود\n\nمن دیوانه چو زلف تو رها می‌کردم\nهیچ لایق‌ترم از حلقه زنجیر نبود\n\nیا رب این آینه حسن چه جوهر دارد\nکه در او آه مرا قوت تأثیر نبود\n\nسر ز حسرت به در میکده‌ها برکردم\nچون شناسای تو در صومعه یک پیر نبود\n\nنازنین‌تر ز قدت در چمن ناز نرست\nخوش‌تر از نقش تو در عالم تصویر نبود\n\nتا مگر همچو صبا باز به کوی تو رسم\nحاصلم دوش به جز ناله شبگیر نبود\n\nآن کشیدم ز تو ای آتش هجران که چو شمع\nجز فنای خودم از دست تو تدبیر نبود\n\nآیتی بود عذاب انده حافظ بی تو\nکه بر هیچ کسش حاجت تفسیر نبود\n\n",
            "Source": "https://ganjoor.net/hafez/ghazal/sh209/",
            "Title": "\r\nغزل شمارهٔ ۲۰۹"
        },
        "2339": {
            "Audio": "https://i.ganjoor.net/a/2339.ogg",
            "Author": "حافظ",
            "Book": "غزلیات حافظ",
            "Poem": "دوش در حلقه ما قصه گیسوی تو بود\nتا دل شب سخن از سلسله موی تو بود\n\nدل که از ناوک مژگان تو در خون می‌گشت\nباز مشتاق کمانخانه ابروی تو بود\n\nهم عفاالله صبا کز تو پیامی می‌داد\nور نه در کس نرسیدیم که از کوی تو بود\n\nعالم از شور و شر عشق خبر هیچ نداشت\nفتنه انگیز جهان غمزه جادوی تو بود\n\nمن سرگشته هم از اهل سلامت بودم\nدام راهم شکن طره هندوی تو بود\n\nبگشا بند قبا تا بگشاید دل من\nکه گشادی که مرا بود ز پهلوی تو بود\n\nبه وفای تو که بر تربت حافظ بگذر\nکز جهان می‌شد و در آرزوی روی تو بود\n\n",
            "Source": "https://ganjoor.net/hafez/ghazal/sh210/",
            "Title": "\r\nغزل شمارهٔ ۲۱۰"
        },
        "2340": {
            "Audio": "https://i.ganjoor.net/a/2340.ogg",
            "Author": "حافظ",
            "Book": "غزلیات حافظ",
            "Poem": "دوش می‌آمد و رخساره برافروخته بود\nتا کجا باز دل غمزده‌ای سوخته بود\n\nرسم عاشق کشی و شیوه شهرآشوبی\nجامه‌ای بود که بر قامت او دوخته بود\n\nجان عشاق سپند رخ خود می‌دانست\nو آتش چهره بدین کار برافروخته بود\n\nگر چه می‌گفت که زارت بکشم می‌دیدم\nکه نهانش نظری با من دلسوخته بود\n\nکفر زلفش ره دین می‌زد و آن سنگین دل\nدر پی اش مشعلی از چهره برافروخته بود\n\nدل بسی خون به کف آورد ولی دیده بریخت\nالله الله که تلف کرد و که اندوخته بود\n\nیار مفروش به دنیا که بسی سود نکرد\nآن که یوسف به زر ناسره بفروخته بود\n\nگفت و خوش گفت برو خرقه بسوزان حافظ\nیا رب این قلب شناسی ز که آموخته بود\n\n",
            "Source": "https://ganjoor.net/hafez/ghazal/sh211/",
            "Title": "\r\nغزل شمارهٔ ۲۱۱"
        },
        "2341": {
            "Audio": "https://i.ganjoor.net/a/2341.ogg",
            "Author": "حافظ",
            "Book": "غزلیات حافظ",
            "Poem": "یک دو جامم دی سحرگه اتفاق افتاده بود\nوز لب ساقی شرابم در مذاق افتاده بود\n\nاز سر مستی دگر با شاهد عهد شباب\nرجعتی می‌خواستم لیکن طلاق افتاده بود\n\nدر مقامات طریقت هر کجا کردیم سیر\nعافیت را با نظربازی فراق افتاده بود\n\nساقیا جام دمادم ده که در سیر طریق\nهر که عاشق وش نیامد در نفاق افتاده بود\n\nای معبر مژده‌ای فرما که دوشم آفتاب\nدر شکرخواب صبوحی هم وثاق افتاده بود\n\nنقش می‌بستم که گیرم گوشه‌ای زان چشم مست\nطاقت و صبر از خم ابروش طاق افتاده بود\n\nگر نکردی نصرت دین شاه یحیی از کرم\nکار ملک و دین ز نظم و اتساق افتاده بود\n\nحافظ آن ساعت که این نظم پریشان می‌نوشت\nطایر فکرش به دام اشتیاق افتاده بود\n\n",
            "Source": "https://ganjoor.net/hafez/ghazal/sh212/",
            "Title": "\r\nغزل شمارهٔ ۲۱۲"
        },
        "2342": {
            "Audio": "https://i.ganjoor.net/a/2342.ogg",
            "Author": "حافظ",
            "Book": "غزلیات حافظ",
            "Poem": "گوهر مخزن اسرار همان است که بود\nحقه مهر بدان مهر و نشان است که بود\n\nعاشقان زمره ارباب امانت باشند\nلاجرم چشم گهربار همان است که بود\n\nاز صبا پرس که ما را همه شب تا دم صبح\nبوی زلف تو همان مونس جان است که بود\n\nطالب لعل و گهر نیست وگرنه خورشید\nهمچنان در عمل معدن و کان است که بود\n\nکشته غمزه خود را به زیارت دریاب\nزان که بیچاره همان دل‌نگران است که بود\n\nرنگ خون دل ما را که نهان می‌داری\nهمچنان در لب لعل تو عیان است که بود\n\nزلف هندوی تو گفتم که دگر ره نزند\nسال‌ها رفت و بدان سیرت و سان است که بود\n\nحافظا بازنما قصه خونابه چشم\nکه بر این چشمه همان آب روان است که بود\n\n",
            "Source": "https://ganjoor.net/hafez/ghazal/sh213/",
            "Title": "\r\nغزل شمارهٔ ۲۱۳"
        },
        "2343": {
            "Audio": "https://i.ganjoor.net/a/2343.ogg",
            "Author": "حافظ",
            "Book": "غزلیات حافظ",
            "Poem": "دیدم به خواب خوش که به دستم پیاله بود\nتعبیر رفت و کار به دولت حواله بود\n\nچل سال رنج و غصه کشیدیم و عاقبت\nتدبیر ما به دست شراب دوساله بود\n\nآن نافه مراد که می‌خواستم ز بخت\nدر چین زلف آن بت مشکین کلاله بود\n\nاز دست برده بود خمار غمم سحر\nدولت مساعد آمد و می در پیاله بود\n\nبر آستان میکده خون می‌خورم مدام\nروزی ما ز خوان قدر این نواله بود\n\nهر کو نکاشت مهر و ز خوبی گلی نچید\nدر رهگذار باد نگهبان لاله بود\n\nبر طرف گلشنم گذر افتاد وقت صبح\nآن دم که کار مرغ سحر آه و ناله بود\n\nدیدیم شعر دلکش حافظ به مدح شاه\nیک بیت از این قصیده به از صد رساله بود\n\nآن شاه تندحمله که خورشید شیرگیر\nپیشش به روز معرکه کمتر غزاله بود\n\n",
            "Source": "https://ganjoor.net/hafez/ghazal/sh214/",
            "Title": "\r\nغزل شمارهٔ ۲۱۴"
        },
        "2344": {
            "Audio": "https://i.ganjoor.net/a/2344.ogg",
            "Author": "حافظ",
            "Book": "غزلیات حافظ",
            "Poem": "به کوی میکده یا رب سحر چه مشغله بود\nکه جوش شاهد و ساقی و شمع و مشعله بود\n\nحدیث عشق که از حرف و صوت مستغنیست\nبه ناله دف و نی در خروش و ولوله بود\n\nمباحثی که در آن مجلس جنون می‌رفت\nورای مدرسه و قال و قیل مسئله بود\n\nدل از کرشمه ساقی به شکر بود ولی\nز نامساعدی بختش اندکی گله بود\n\nقیاس کردم و آن چشم جادوانه مست\nهزار ساحر چون سامریش در گله بود\n\nبگفتمش به لبم بوسه‌ای حوالت کن\nبه خنده گفت کی ات با من این معامله بود\n\nز اخترم نظری سعد در ره است که دوش\nمیان ماه و رخ یار من مقابله بود\n\nدهان یار که درمان درد حافظ داشت\nفغان که وقت مروت چه تنگ حوصله بود\n\n",
            "Source": "https://ganjoor.net/hafez/ghazal/sh215/",
            "Title": "\r\nغزل شمارهٔ ۲۱۵"
        },
        "2345": {
            "Audio": "https://i.ganjoor.net/a/2345.ogg",
            "Author": "حافظ",
            "Book": "غزلیات حافظ",
            "Poem": "آن یار کز او خانه ما جای پری بود\nسر تا قدمش چون پری از عیب بری بود\n\nدل گفت فروکش کنم این شهر به بویش\nبیچاره ندانست که یارش سفری بود\n\nتنها نه ز راز دل من پرده برافتاد\nتا بود فلک شیوه او پرده دری بود\n\nمنظور خردمند من آن ماه که او را\nبا حسن ادب شیوه صاحب نظری بود\n\nاز چنگ منش اختر بدمهر به در برد\nآری چه کنم دولت دور قمری بود\n\nعذری بنه ای دل که تو درویشی و او را\nدر مملکت حسن سر تاجوری بود\n\nاوقات خوش آن بود که با دوست به سر رفت\nباقی همه بی‌حاصلی و بی‌خبری بود\n\nخوش بود لب آب و گل و سبزه و نسرین\nافسوس که آن گنج روان رهگذری بود\n\nخود را بکش ای بلبل از این رشک که گل را\nبا باد صبا وقت سحر جلوه گری بود\n\nهر گنج سعادت که خدا داد به حافظ\nاز یمن دعای شب و ورد سحری بود\n\n",
            "Source": "https://ganjoor.net/hafez/ghazal/sh216/",
            "Title": "\r\nغزل شمارهٔ ۲۱۶"
        },
        "2346": {
            "Audio": "https://i.ganjoor.net/a/2346.ogg",
            "Author": "حافظ",
            "Book": "غزلیات حافظ",
            "Poem": "مسلمانان مرا وقتی دلی بود\nکه با وی گفتمی گر مشکلی بود\n\nبه گردابی چو می‌افتادم از غم\nبه تدبیرش امید ساحلی بود\n\nدلی همدرد و یاری مصلحت بین\nکه استظهار هر اهل دلی بود\n\nز من ضایع شد اندر کوی جانان\nچه دامنگیر یا رب منزلی بود\n\nهنر بی‌عیب حرمان نیست لیکن\nز من محروم‌تر کی سائلی بود\n\nبر این جان پریشان رحمت آرید\nکه وقتی کاردانی کاملی بود\n\nمرا تا عشق تعلیم سخن کرد\nحدیثم نکته هر محفلی بود\n\nمگو دیگر که حافظ نکته‌دان است\nکه ما دیدیم و محکم جاهلی بود\n\n",
            "Source": "https://ganjoor.net/hafez/ghazal/sh217/",
            "Title": "\r\nغزل شمارهٔ ۲۱۷"
        },
        "2347": {
            "Audio": "https://i.ganjoor.net/a/2347.ogg",
            "Author": "حافظ",
            "Book": "غزلیات حافظ",
            "Poem": "در ازل هر کو به فیض دولت ارزانی بود\nتا ابد جام مرادش همدم جانی بود\n\nمن همان ساعت که از می خواستم شد توبه کار\nگفتم این شاخ ار دهد باری پشیمانی بود\n\nخود گرفتم کافکنم سجاده چون سوسن به دوش\nهمچو گل بر خرقه رنگ می مسلمانی بود\n\nبی چراغ جام در خلوت نمی‌یارم نشست\nزان که کنج اهل دل باید که نورانی بود\n\nهمت عالی طلب جام مرصع گو مباش\nرند را آب عنب یاقوت رمانی بود\n\nگر چه بی‌سامان نماید کار ما سهلش مبین\nکاندر این کشور گدایی رشک سلطانی بود\n\nنیک نامی خواهی ای دل با بدان صحبت مدار\nخودپسندی جان من برهان نادانی بود\n\nمجلس انس و بهار و بحث شعر اندر میان\nنستدن جام می از جانان گران جانی بود\n\nدی عزیزی گفت حافظ می‌خورد پنهان شراب\nای عزیز من نه عیب آن به که پنهانی بود\n\n",
            "Source": "https://ganjoor.net/hafez/ghazal/sh218/",
            "Title": "\r\nغزل شمارهٔ ۲۱۸"
        },
        "2348": {
            "Audio": "https://i.ganjoor.net/a/2348.ogg",
            "Author": "حافظ",
            "Book": "غزلیات حافظ",
            "Poem": "کنون که در چمن آمد گل از عدم به وجود\nبنفشه در قدم او نهاد سر به سجود\n\nبنوش جام صبوحی به ناله دف و چنگ\nببوس غبغب ساقی به نغمه نی و عود\n\nبه دور گل منشین بی شراب و شاهد و چنگ\nکه همچو روز بقا هفته‌ای بود معدود\n\nشد از خروج ریاحین چو آسمان روشن\nزمین به اختر میمون و طالع مسعود\n\nز دست شاهد نازک عذار عیسی دم\nشراب نوش و رها کن حدیث عاد و ثمود\n\nجهان چو خلد برین شد به دور سوسن و گل\nولی چه سود که در وی نه ممکن است خلود\n\nچو گل سوار شود بر هوا سلیمان وار\nسحر که مرغ درآید به نغمه داوود\n\nبه باغ تازه کن آیین دین زردشتی\nکنون که لاله برافروخت آتش نمرود\n\nبخواه جام صبوحی به یاد آصف عهد\nوزیر ملک سلیمان عماد دین محمود\n\nبود که مجلس حافظ به یمن تربیتش\nهر آنچه می‌طلبد جمله باشدش موجود\n\n",
            "Source": "https://ganjoor.net/hafez/ghazal/sh219/",
            "Title": "\r\nغزل شمارهٔ ۲۱۹"
        },
        "2349": {
            "Audio": "https://i.ganjoor.net/a/2349.ogg",
            "Author": "حافظ",
            "Book": "غزلیات حافظ",
            "Poem": "از دیده خون دل همه بر روی ما رود\nبر روی ما ز دیده چه گویم چه‌ها رود\n\nما در درون سینه هوایی نهفته‌ایم\nبر باد اگر رود دل ما زان هوا رود\n\nخورشید خاوری کند از رشک جامه چاک\nگر ماه مهرپرور من در قبا رود\n\nبر خاک راه یار نهادیم روی خویش\nبر روی ما رواست اگر آشنا رود\n\nسیل است آب دیده و هر کس که بگذرد\nگر خود دلش ز سنگ بود هم ز جا رود\n\nما را به آب دیده شب و روز ماجراست\nزان رهگذر که بر سر کویش چرا رود\n\nحافظ به کوی میکده دایم به صدق دل\nچون صوفیان صومعه دار از صفا رود\n\n",
            "Source": "https://ganjoor.net/hafez/ghazal/sh220/",
            "Title": "\r\nغزل شمارهٔ ۲۲۰"
        },
        "2350": {
            "Audio": "https://i.ganjoor.net/a/2350.ogg",
            "Author": "حافظ",
            "Book": "غزلیات حافظ",
            "Poem": "چو دست بر سر زلفش زنم به تاب رود\nور آشتی طلبم با سر عتاب رود\n\nچو ماه نو ره بیچارگان نظاره\nزند به گوشه ابرو و در نقاب رود\n\nشب شراب خرابم کند به بیداری\nوگر به روز شکایت کنم به خواب رود\n\nطریق عشق پرآشوب و فتنه است ای دل\nبیفتد آن که در این راه با شتاب رود\n\nگدایی در جانان به سلطنت مفروش\nکسی ز سایه این در به آفتاب رود\n\nسواد نامه موی سیاه چون طی شد\nبیاض کم نشود گر صد انتخاب رود\n\nحباب را چو فتد باد نخوت اندر سر\nکلاه داریش اندر سر شراب رود\n\nحجاب راه تویی حافظ از میان برخیز\nخوشا کسی که در این راه بی‌حجاب رود\n\n",
            "Source": "https://ganjoor.net/hafez/ghazal/sh221/",
            "Title": "\r\nغزل شمارهٔ ۲۲۱"
        },
        "2351": {
            "Audio": "https://i.ganjoor.net/a/2351.ogg",
            "Author": "حافظ",
            "Book": "غزلیات حافظ",
            "Poem": "از سر کوی تو هر کو به ملالت برود\nنرود کارش و آخر به خجالت برود\n\nکاروانی که بود بدرقه‌اش حفظ خدا\nبه تجمل بنشیند به جلالت برود\n\nسالک از نور هدایت ببرد راه به دوست\nکه به جایی نرسد گر به ضلالت برود\n\nکام خود آخر عمر از می و معشوق بگیر\nحیف اوقات که یک سر به بطالت برود\n\nای دلیل دل گمگشته خدا را مددی\nکه غریب ار نبرد ره به دلالت برود\n\nحکم مستوری و مستی همه بر خاتمت است\nکس ندانست که آخر به چه حالت برود\n\nحافظ از چشمه حکمت به کف آور جامی\nبو که از لوح دلت نقش جهالت برود\n\n",
            "Source": "https://ganjoor.net/hafez/ghazal/sh222/",
            "Title": "\r\nغزل شمارهٔ ۲۲۲"
        },
        "2352": {
            "Audio": "https://i.ganjoor.net/a/2352.ogg",
            "Author": "حافظ",
            "Book": "غزلیات حافظ",
            "Poem": "هرگزم نقش تو از لوح دل و جان نرود\nهرگز از یاد من آن سرو خرامان نرود\n\nاز دماغ من سرگشته خیال دهنت\nبه جفای فلک و غصه دوران نرود\n\nدر ازل بست دلم با سر زلفت پیوند\nتا ابد سر نکشد وز سر پیمان نرود\n\nهر چه جز بار غمت بر دل مسکین من است\nبرود از دل من وز دل من آن نرود\n\nآن چنان مهر توام در دل و جان جای گرفت\nکه اگر سر برود از دل و از جان نرود\n\nگر رود از پی خوبان دل من معذور است\nدرد دارد چه کند کز پی درمان نرود\n\nهر که خواهد که چو حافظ نشود سرگردان\nدل به خوبان ندهد وز پی ایشان نرود\n\n",
            "Source": "https://ganjoor.net/hafez/ghazal/sh223/",
            "Title": "\r\nغزل شمارهٔ ۲۲۳"
        },
        "2353": {
            "Audio": "https://i.ganjoor.net/a/2353.ogg",
            "Author": "حافظ",
            "Book": "غزلیات حافظ",
            "Poem": "خوشا دلی که مدام از پی نظر نرود\nبه هر درش که بخوانند بی‌خبر نرود\n\nطمع در آن لب شیرین نکردنم اولی\nولی چگونه مگس از پی شکر نرود\n\nسواد دیده غمدیده‌ام به اشک مشوی\nکه نقش خال توام هرگز از نظر نرود\n\nز من چو باد صبا بوی خود دریغ مدار\nچرا که بی سر زلف توام به سر نرود\n\nدلا مباش چنین هرزه گرد و هرجایی\nکه هیچ کار ز پیشت بدین هنر نرود\n\nمکن به چشم حقارت نگاه در من مست\nکه آبروی شریعت بدین قدر نرود\n\nمن گدا هوس سروقامتی دارم\nکه دست در کمرش جز به سیم و زر نرود\n\nتو کز مکارم اخلاق عالمی دگری\nوفای عهد من از خاطرت به در نرود\n\nسیاه نامه‌تر از خود کسی نمی‌بینم\nچگونه چون قلمم دود دل به سر نرود\n\nبه تاج هدهدم از ره مبر که باز سفید\nچو باشه در پی هر صید مختصر نرود\n\nبیار باده و اول به دست حافظ ده\nبه شرط آن که ز مجلس سخن به در نرود\n\n",
            "Source": "https://ganjoor.net/hafez/ghazal/sh224/",
            "Title": "\r\nغزل شمارهٔ ۲۲۴"
        },
        "2354": {
            "Audio": "https://i.ganjoor.net/a/2354.ogg",
            "Author": "حافظ",
            "Book": "غزلیات حافظ",
            "Poem": "ساقی حدیث سرو و گل و لاله می‌رود\nوین بحث با ثلاثه غساله می‌رود\n\nمی ده که نوعروس چمن حد حسن یافت\nکار این زمان ز صنعت دلاله می‌رود\n\nشکرشکن شوند همه طوطیان هند\nزین قند پارسی که به بنگاله می‌رود\n\nطی مکان ببین و زمان در سلوک شعر\nکاین طفل یک شبه ره یک ساله می‌رود\n\nآن چشم جادوانه عابدفریب بین\nکش کاروان سحر ز دنباله می‌رود\n\nاز ره مرو به عشوه دنیا که این عجوز\nمکاره می‌نشیند و محتاله می‌رود\n\nباد بهار می‌وزد از گلستان شاه\nوز ژاله باده در قدح لاله می‌رود\n\nحافظ ز شوق مجلس سلطان غیاث دین\nغافل مشو که کار تو از ناله می‌رود\n\n",
            "Source": "https://ganjoor.net/hafez/ghazal/sh225/",
            "Title": "\r\nغزل شمارهٔ ۲۲۵"
        },
        "2355": {
            "Audio": "https://i.ganjoor.net/a/2355.ogg",
            "Author": "حافظ",
            "Book": "غزلیات حافظ",
            "Poem": "ترسم که اشک در غم ما پرده‌در شود\nوین راز سر به مهر به عالم سمر شود\n\nگویند سنگ لعل شود در مقام صبر\nآری شود ولیک به خون جگر شود\n\nخواهم شدن به میکده گریان و دادخواه\nکز دست غم خلاص من آن جا مگر شود\n\nاز هر کرانه تیر دعا کرده‌ام روان\nباشد کز آن میانه یکی کارگر شود\n\nای جان حدیث ما بر دلدار بازگو\nلیکن چنان مگو که صبا را خبر شود\n\nاز کیمیای مهر تو زر گشت روی من\nآری به یمن لطف شما خاک زر شود\n\nدر تنگنای حیرتم از نخوت رقیب\nیا رب مباد آن که گدا معتبر شود\n\nبس نکته غیر حسن بباید که تا کسی\nمقبول طبع مردم صاحب نظر شود\n\nاین سرکشی که کنگره کاخ وصل راست\nسرها بر آستانه او خاک در شود\n\nحافظ چو نافه سر زلفش به دست توست\nدم درکش ار نه باد صبا را خبر شود\n\n",
            "Source": "https://ganjoor.net/hafez/ghazal/sh226/",
            "Title": "\r\nغزل شمارهٔ ۲۲۶"
        },
        "2356": {
            "Audio": "https://i.ganjoor.net/a/2356.ogg",
            "Author": "حافظ",
            "Book": "غزلیات حافظ",
            "Poem": "گر چه بر واعظ شهر این سخن آسان نشود\nتا ریا ورزد و سالوس مسلمان نشود\n\nرندی آموز و کرم کن که نه چندان هنر است\nحیوانی که ننوشد می و انسان نشود\n\nگوهر پاک بباید که شود قابل فیض\nور نه هر سنگ و گلی لؤلؤ و مرجان نشود\n\nاسم اعظم بکند کار خود ای دل خوش باش\nکه به تلبیس و حیل دیو مسلمان نشود\n\nعشق می‌ورزم و امید که این فن شریف\nچون هنرهای دگر موجب حرمان نشود\n\nدوش می‌گفت که فردا بدهم کام دلت\nسببی ساز خدایا که پشیمان نشود\n\nحسن خلقی ز خدا می‌طلبم خوی تو را\nتا دگر خاطر ما از تو پریشان نشود\n\nذره را تا نبود همت عالی حافظ\nطالب چشمه خورشید درخشان نشود\n\n",
            "Source": "https://ganjoor.net/hafez/ghazal/sh227/",
            "Title": "\r\nغزل شمارهٔ ۲۲۷"
        },
        "2357": {
            "Audio": "https://i.ganjoor.net/a/2357.ogg",
            "Author": "حافظ",
            "Book": "غزلیات حافظ",
            "Poem": "گر من از باغ تو یک میوه بچینم چه شود\nپیش پایی به چراغ تو ببینم چه شود\n\nیا رب اندر کنف سایه آن سرو بلند\nگر من سوخته یک دم بنشینم چه شود\n\nآخر ای خاتم جمشید همایون آثار\nگر فتد عکس تو بر نقش نگینم چه شود\n\nواعظ شهر چو مهر ملک و شحنه گزید\nمن اگر مهر نگاری بگزینم چه شود\n\nعقلم از خانه به در رفت و گر می این است\nدیدم از پیش که در خانه دینم چه شود\n\nصرف شد عمر گران مایه به معشوقه و می\nتا از آنم چه به پیش آید از اینم چه شود\n\nخواجه دانست که من عاشقم و هیچ نگفت\nحافظ ار نیز بداند که چنینم چه شود\n\n",
            "Source": "https://ganjoor.net/hafez/ghazal/sh228/",
            "Title": "\r\nغزل شمارهٔ ۲۲۸"
        },
        "2358": {
            "Audio": "https://i.ganjoor.net/a/2358.ogg",
            "Author": "حافظ",
            "Book": "غزلیات حافظ",
            "Poem": "بخت از دهان دوست نشانم نمی‌دهد\nدولت خبر ز راز نهانم نمی‌دهد\n\nاز بهر بوسه‌ای ز لبش جان همی‌دهم\nاینم همی‌ستاند و آنم نمی‌دهد\n\nمردم در این فراق و در آن پرده راه نیست\nیا هست و پرده دار نشانم نمی‌دهد\n\nزلفش کشید باد صبا چرخ سفله بین\nکان جا مجال بادوزانم نمی‌دهد\n\nچندان که بر کنار چو پرگار می‌شدم\nدوران چو نقطه ره به میانم نمی‌دهد\n\nشکر به صبر دست دهد عاقبت ولی\nبدعهدی زمانه زمانم نمی‌دهد\n\nگفتم روم به خواب و ببینم جمال دوست\nحافظ ز آه و ناله امانم نمی‌دهد\n\n",
            "Source": "https://ganjoor.net/hafez/ghazal/sh229/",
            "Title": "\r\nغزل شمارهٔ ۲۲۹"
        },
        "2359": {
            "Audio": "https://i.ganjoor.net/a/2359.ogg",
            "Author": "حافظ",
            "Book": "غزلیات حافظ",
            "Poem": "اگر به باده مشکین دلم کشد شاید\nکه بوی خیر ز زهد ریا نمی‌آید\n\nجهانیان همه گر منع من کنند از عشق\nمن آن کنم که خداوندگار فرماید\n\nطمع ز فیض کرامت مبر که خلق کریم\nگنه ببخشد و بر عاشقان ببخشاید\n\nمقیم حلقه ذکر است دل بدان امید\nکه حلقه‌ای ز سر زلف یار بگشاید\n\nتو را که حسن خداداده هست و حجله بخت\nچه حاجت است که مشاطه‌ات بیاراید\n\nچمن خوش است و هوا دلکش است و می بی‌غش\nکنون به جز دل خوش هیچ در نمی‌باید\n\nجمیله‌ایست عروس جهان ولی هش دار\nکه این مخدره در عقد کس نمی‌آید\n\nبه لابه گفتمش ای ماه رخ چه باشد اگر\nبه یک شکر ز تو دلخسته‌ای بیاساید\n\nبه خنده گفت که حافظ خدای را مپسند\nکه بوسه تو رخ ماه را بیالاید\n\n",
            "Source": "https://ganjoor.net/hafez/ghazal/sh230/",
            "Title": "\r\nغزل شمارهٔ ۲۳۰"
        },
        "2360": {
            "Audio": "https://i.ganjoor.net/a/2360.ogg",
            "Author": "حافظ",
            "Book": "غزلیات حافظ",
            "Poem": "گفتم غم تو دارم گفتا غمت سر آید\nگفتم که ماه من شو گفتا اگر برآید\n\nگفتم ز مهرورزان رسم وفا بیاموز\nگفتا ز خوبرویان این کار کمتر آید\n\nگفتم که بر خیالت راه نظر ببندم\nگفتا که شب رو است او از راه دیگر آید\n\nگفتم که بوی زلفت گمراه عالمم کرد\nگفتا اگر بدانی هم اوت رهبر آید\n\nگفتم خوشا هوایی کز باد صبح خیزد\nگفتا خنک نسیمی کز کوی دلبر آید\n\nگفتم که نوش لعلت ما را به آرزو کشت\nگفتا تو بندگی کن کو بنده پرور آید\n\nگفتم دل رحیمت کی عزم صلح دارد\nگفتا مگوی با کس تا وقت آن درآید\n\nگفتم زمان عشرت دیدی که چون سر آمد\nگفتا خموش حافظ کاین غصه هم سر آید\n\n",
            "Source": "https://ganjoor.net/hafez/ghazal/sh231/",
            "Title": "\r\nغزل شمارهٔ ۲۳۱"
        },
        "2361": {
            "Audio": "https://i.ganjoor.net/a/2361.ogg",
            "Author": "حافظ",
            "Book": "غزلیات حافظ",
            "Poem": "بر سر آنم که گر ز دست برآید\nدست به کاری زنم که غصه سر آید\n\nخلوت دل نیست جای صحبت اضداد\nدیو چو بیرون رود فرشته درآید\n\nصحبت حکام ظلمت شب یلداست\nنور ز خورشید جوی بو که برآید\n\nبر در ارباب بی‌مروت دنیا\nچند نشینی که خواجه کی به درآید\n\nترک گدایی مکن که گنج بیابی\nاز نظر ره روی که در گذر آید\n\nصالح و طالح متاع خویش نمودند\nتا که قبول افتد و که در نظر آید\n\nبلبل عاشق تو عمر خواه که آخر\nباغ شود سبز و شاخ گل به بر آید\n\nغفلت حافظ در این سراچه عجب نیست\nهر که به میخانه رفت بی‌خبر آید\n\n",
            "Source": "https://ganjoor.net/hafez/ghazal/sh232/",
            "Title": "\r\nغزل شمارهٔ ۲۳۲"
        },
        "2362": {
            "Audio": "https://i.ganjoor.net/a/2362.ogg",
            "Author": "حافظ",
            "Book": "غزلیات حافظ",
            "Poem": "دست از طلب ندارم تا کام من برآید\nیا تن رسد به جانان یا جان ز تن برآید\n\nبگشای تربتم را بعد از وفات و بنگر\nکز آتش درونم دود از کفن برآید\n\nبنمای رخ که خلقی واله شوند و حیران\nبگشای لب که فریاد از مرد و زن برآید\n\nجان بر لب است و حسرت در دل که از لبانش\nنگرفته هیچ کامی جان از بدن برآید\n\nاز حسرت دهانش آمد به تنگ جانم\nخود کام تنگدستان کی زان دهن برآید\n\nگویند ذکر خیرش در خیل عشقبازان\nهر جا که نام حافظ در انجمن برآید\n\n",
            "Source": "https://ganjoor.net/hafez/ghazal/sh233/",
            "Title": "\r\nغزل شمارهٔ ۲۳۳"
        },
        "2363": {
            "Audio": "https://i.ganjoor.net/a/2363.ogg",
            "Author": "حافظ",
            "Book": "غزلیات حافظ",
            "Poem": "چو آفتاب می از مشرق پیاله برآید\nز باغ عارض ساقی هزار لاله برآید\n\nنسیم در سر گل بشکند کلاله سنبل\nچو از میان چمن بوی آن کلاله برآید\n\nحکایت شب هجران نه آن حکایت حالیست\nکه شمه‌ای ز بیانش به صد رساله برآید\n\nز گرد خوان نگون فلک طمع نتوان داشت\nکه بی ملالت صد غصه یک نواله برآید\n\nبه سعی خود نتوان برد پی به گوهر مقصود\nخیال باشد کاین کار بی حواله برآید\n\nگرت چو نوح نبی صبر هست در غم طوفان\nبلا بگردد و کام هزارساله برآید\n\nنسیم زلف تو چون بگذرد به تربت حافظ\nز خاک کالبدش صد هزار لاله برآید\n\n",
            "Source": "https://ganjoor.net/hafez/ghazal/sh234/",
            "Title": "\r\nغزل شمارهٔ ۲۳۴"
        },
        "2364": {
            "Audio": "https://i.ganjoor.net/a/2364.ogg",
            "Author": "حافظ",
            "Book": "غزلیات حافظ",
            "Poem": "زهی خجسته زمانی که یار بازآید\nبه کام غمزدگان غمگسار بازآید\n\nبه پیش خیل خیالش کشیدم ابلق چشم\nبدان امید که آن شهسوار بازآید\n\nاگر نه در خم چوگان او رود سر من\nز سر نگویم و سر خود چه کار بازآید\n\nمقیم بر سر راهش نشسته‌ام چون گرد\nبدان هوس که بدین رهگذار بازآید\n\nدلی که با سر زلفین او قراری داد\nگمان مبر که بدان دل قرار بازآید\n\nچه جورها که کشیدند بلبلان از دی\nبه بوی آن که دگر نوبهار بازآید\n\nز نقش بند قضا هست امید آن حافظ\nکه همچو سرو به دستم نگار بازآید\n\n",
            "Source": "https://ganjoor.net/hafez/ghazal/sh235/",
            "Title": "\r\nغزل شمارهٔ ۲۳۵"
        },
        "2365": {
            "Audio": "https://i.ganjoor.net/a/2365.ogg",
            "Author": "حافظ",
            "Book": "غزلیات حافظ",
            "Poem": "اگر آن طایر قدسی ز درم بازآید\nعمر بگذشته به پیرانه سرم بازآید\n\nدارم امید بر این اشک چو باران که دگر\nبرق دولت که برفت از نظرم بازآید\n\nآن که تاج سر من خاک کف پایش بود\nاز خدا می‌طلبم تا به سرم بازآید\n\nخواهم اندر عقبش رفت به یاران عزیز\nشخصم ار بازنیاید خبرم بازآید\n\nگر نثار قدم یار گرامی نکنم\nگوهر جان به چه کار دگرم بازآید\n\nکوس نودولتی از بام سعادت بزنم\nگر ببینم که مه نوسفرم بازآید\n\nمانعش غلغل چنگ است و شکرخواب صبوح\nور نه گر بشنود آه سحرم بازآید\n\nآرزومند رخ شاه چو ماهم حافظ\nهمتی تا به سلامت ز درم بازآید\n\n",
            "Source": "https://ganjoor.net/hafez/ghazal/sh236/",
            "Title": "\r\nغزل شمارهٔ ۲۳۶"
        },
        "2366": {
            "Audio": "https://i.ganjoor.net/a/2366.ogg",
            "Author": "حافظ",
            "Book": "غزلیات حافظ",
            "Poem": "نفس برآمد و کام از تو بر نمی‌آید\nفغان که بخت من از خواب در نمی‌آید\n\nصبا به چشم من انداخت خاکی از کویش\nکه آب زندگیم در نظر نمی‌آید\n\nقد بلند تو را تا به بر نمی‌گیرم\nدرخت کام و مرادم به بر نمی‌آید\n\nمگر به روی دلارای یار ما ور نی\nبه هیچ وجه دگر کار بر نمی‌آید\n\nمقیم زلف تو شد دل که خوش سوادی دید\nوز آن غریب بلاکش خبر نمی‌آید\n\nز شست صدق گشادم هزار تیر دعا\nولی چه سود یکی کارگر نمی‌آید\n\nبسم حکایت دل هست با نسیم سحر\nولی به بخت من امشب سحر نمی‌آید\n\nدر این خیال به سر شد زمان عمر و هنوز\nبلای زلف سیاهت به سر نمی‌آید\n\nز بس که شد دل حافظ رمیده از همه کس\nکنون ز حلقه زلفت به در نمی‌آید\n\n",
            "Source": "https://ganjoor.net/hafez/ghazal/sh237/",
            "Title": "\r\nغزل شمارهٔ ۲۳۷"
        },
        "2367": {
            "Audio": "https://i.ganjoor.net/a/2367.ogg",
            "Author": "حافظ",
            "Book": "غزلیات حافظ",
            "Poem": "جهان بر ابروی عید از هلال وسمه کشید\nهلال عید در ابروی یار باید دید\n\nشکسته گشت چو پشت هلال قامت من\nکمان ابروی یارم چو وسمه بازکشید\n\nمگر نسیم خطت صبح در چمن بگذشت\nکه گل به بوی تو بر تن چو صبح جامه درید\n\nنبود چنگ و رباب و نبید و عود که بود\nگل وجود من آغشته گلاب و نبید\n\nبیا که با تو بگویم غم ملالت دل\nچرا که بی تو ندارم مجال گفت و شنید\n\nبهای وصل تو گر جان بود خریدارم\nکه جنس خوب مبصر به هر چه دید خرید\n\nچو ماه روی تو در شام زلف می‌دیدم\nشبم به روی تو روشن چو روز می‌گردید\n\nبه لب رسید مرا جان و برنیامد کام\nبه سر رسید امید و طلب به سر نرسید\n\nز شوق روی تو حافظ نوشت حرفی چند\nبخوان ز نظمش و در گوش کن چو مروارید\n\n",
            "Source": "https://ganjoor.net/hafez/ghazal/sh238/",
            "Title": "\r\nغزل شمارهٔ ۲۳۸"
        },
        "2368": {
            "Audio": "https://i.ganjoor.net/a/2368.ogg",
            "Author": "حافظ",
            "Book": "غزلیات حافظ",
            "Poem": "رسید مژده که آمد بهار و سبزه دمید\nوظیفه گر برسد مصرفش گل است و نبید\n\nصفیر مرغ برآمد بط شراب کجاست\nفغان فتاد به بلبل نقاب گل که کشید\n\nز میوه‌های بهشتی چه ذوق دریابد\nهر آن که سیب زنخدان شاهدی نگزید\n\nمکن ز غصه شکایت که در طریق طلب\nبه راحتی نرسید آن که زحمتی نکشید\n\nز روی ساقی مه وش گلی بچین امروز\nکه گرد عارض بستان خط بنفشه دمید\n\nچنان کرشمه ساقی دلم ز دست ببرد\nکه با کسی دگرم نیست برگ گفت و شنید\n\nمن این مرقع رنگین چو گل بخواهم سوخت\nکه پیر باده فروشش به جرعه‌ای نخرید\n\nبهار می‌گذرد دادگسترا دریاب\nکه رفت موسم و حافظ هنوز می نچشید\n\n",
            "Source": "https://ganjoor.net/hafez/ghazal/sh239/",
            "Title": "\r\nغزل شمارهٔ ۲۳۹"
        },
        "2369": {
            "Audio": "https://i.ganjoor.net/a/2369.ogg",
            "Author": "حافظ",
            "Book": "غزلیات حافظ",
            "Poem": "ابر آذاری برآمد باد نوروزی وزید\nوجه می می‌خواهم و مطرب که می‌گوید رسید\n\nشاهدان در جلوه و من شرمسار کیسه‌ام\nبار عشق و مفلسی صعب است می‌باید کشید\n\nقحط جود است آبروی خود نمی‌باید فروخت\nباده و گل از بهای خرقه می‌باید خرید\n\nگوییا خواهد گشود از دولتم کاری که دوش\nمن همی‌کردم دعا و صبح صادق می‌دمید\n\nبا لبی و صد هزاران خنده آمد گل به باغ\nاز کریمی گوییا در گوشه‌ای بویی شنید\n\nدامنی گر چاک شد در عالم رندی چه باک\nجامه‌ای در نیک نامی نیز می‌باید درید\n\nاین لطایف کز لب لعل تو من گفتم که گفت\nوین تطاول کز سر زلف تو من دیدم که دید\n\nعدل سلطان گر نپرسد حال مظلومان عشق\nگوشه گیران را ز آسایش طمع باید برید\n\nتیر عاشق کش ندانم بر دل حافظ که زد\nاین قدر دانم که از شعر ترش خون می‌چکید\n\n",
            "Source": "https://ganjoor.net/hafez/ghazal/sh240/",
            "Title": "\r\nغزل شمارهٔ ۲۴۰"
        },
        "2370": {
            "Audio": "https://i.ganjoor.net/a/2370.ogg",
            "Author": "حافظ",
            "Book": "غزلیات حافظ",
            "Poem": "معاشران ز حریف شبانه یاد آرید\nحقوق بندگی مخلصانه یاد آرید\n\nبه وقت سرخوشی از آه و ناله عشاق\nبه صوت و نغمه چنگ و چغانه یاد آرید\n\nچو لطف باده کند جلوه در رخ ساقی\nز عاشقان به سرود و ترانه یاد آرید\n\nچو در میان مراد آورید دست امید\nز عهد صحبت ما در میانه یاد آرید\n\nسمند دولت اگر چند سرکشیده رود\nز همرهان به سر تازیانه یاد آرید\n\nنمی‌خورید زمانی غم وفاداران\nز بی‌وفایی دور زمانه یاد آرید\n\nبه وجه مرحمت ای ساکنان صدر جلال\nز روی حافظ و این آستانه یاد آرید\n\n",
            "Source": "https://ganjoor.net/hafez/ghazal/sh241/",
            "Title": "\r\nغزل شمارهٔ ۲۴۱"
        },
        "2371": {
            "Audio": "https://i.ganjoor.net/a/2371.ogg",
            "Author": "حافظ",
            "Book": "غزلیات حافظ",
            "Poem": "بیا که رایت منصور پادشاه رسید\nنوید فتح و بشارت به مهر و ماه رسید\n\nجمال بخت ز روی ظفر نقاب انداخت\nکمال عدل به فریاد دادخواه رسید\n\nسپهر دور خوش اکنون کند که ماه آمد\nجهان به کام دل اکنون رسد که شاه رسید\n\nز قاطعان طریق این زمان شوند ایمن\nقوافل دل و دانش که مرد راه رسید\n\nعزیز مصر به رغم برادران غیور\nز قعر چاه برآمد به اوج ماه رسید\n\nکجاست صوفی دجال فعل ملحدشکل\nبگو بسوز که مهدی دین پناه رسید\n\nصبا بگو که چه‌ها بر سرم در این غم عشق\nز آتش دل سوزان و دود آه رسید\n\nز شوق روی تو شاها بدین اسیر فراق\nهمان رسید کز آتش به برگ کاه رسید\n\nمرو به خواب که حافظ به بارگاه قبول\nز ورد نیم شب و درس صبحگاه رسید\n\n",
            "Source": "https://ganjoor.net/hafez/ghazal/sh242/",
            "Title": "\r\nغزل شمارهٔ ۲۴۲"
        },
        "2372": {
            "Audio": "https://i.ganjoor.net/a/2372.ogg",
            "Author": "حافظ",
            "Book": "غزلیات حافظ",
            "Poem": "بوی خوش تو هر که ز باد صبا شنید\nاز یار آشنا سخن آشنا شنید\n\nای شاه حسن چشم به حال گدا فکن\nکاین گوش بس حکایت شاه و گدا شنید\n\nخوش می‌کنم به باده مشکین مشام جان\nکز دلق پوش صومعه بوی ریا شنید\n\nسر خدا که عارف سالک به کس نگفت\nدر حیرتم که باده فروش از کجا شنید\n\nیا رب کجاست محرم رازی که یک زمان\nدل شرح آن دهد که چه گفت و چه‌ها شنید\n\nاینش سزا نبود دل حق گزار من\nکز غمگسار خود سخن ناسزا شنید\n\nمحروم اگر شدم ز سر کوی او چه شد\nاز گلشن زمانه که بوی وفا شنید\n\nساقی بیا که عشق ندا می‌کند بلند\nکان کس که گفت قصه ما هم ز ما شنید\n\nما باده زیر خرقه نه امروز می‌خوریم\nصد بار پیر میکده این ماجرا شنید\n\nما می به بانگ چنگ نه امروز می‌کشیم\nبس دور شد که گنبد چرخ این صدا شنید\n\nپند حکیم محض صواب است و عین خیر\nفرخنده آن کسی که به سمع رضا شنید\n\nحافظ وظیفه تو دعا گفتن است و بس\nدربند آن مباش که نشنید یا شنید\n\n",
            "Source": "https://ganjoor.net/hafez/ghazal/sh243/",
            "Title": "\r\nغزل شمارهٔ ۲۴۳"
        },
        "2373": {
            "Audio": "https://i.ganjoor.net/a/2373.ogg",
            "Author": "حافظ",
            "Book": "غزلیات حافظ",
            "Poem": "معاشران گره از زلف یار باز کنید\nشبی خوش است بدین قصه‌اش دراز کنید\n\nحضور خلوت انس است و دوستان جمعند\nو ان یکاد بخوانید و در فراز کنید\n\nرباب و چنگ به بانگ بلند می‌گویند\nکه گوش هوش به پیغام اهل راز کنید\n\nبه جان دوست که غم پرده بر شما ندرد\nگر اعتماد بر الطاف کارساز کنید\n\nمیان عاشق و معشوق فرق بسیار است\nچو یار ناز نماید شما نیاز کنید\n\nنخست موعظه پیر صحبت این حرف است\nکه از مصاحب ناجنس احتراز کنید\n\nهر آن کسی که در این حلقه نیست زنده به عشق\nبر او نمرده به فتوای من نماز کنید\n\nوگر طلب کند انعامی از شما حافظ\nحوالتش به لب یار دلنواز کنید\n\n",
            "Source": "https://ganjoor.net/hafez/ghazal/sh244/",
            "Title": "\r\nغزل شمارهٔ ۲۴۴"
        },
        "2374": {
            "Audio": "https://i.ganjoor.net/a/2374.ogg",
            "Author": "حافظ",
            "Book": "غزلیات حافظ",
            "Poem": "الا ای طوطی گویای اسرار\nمبادا خالیت شکر ز منقار\n\nسرت سبز و دلت خوش باد جاوید\nکه خوش نقشی نمودی از خط یار\n\nسخن سربسته گفتی با حریفان\nخدا را زین معما پرده بردار\n\nبه روی ما زن از ساغر گلابی\nکه خواب آلوده‌ایم ای بخت بیدار\n\nچه ره بود این که زد در پرده مطرب\nکه می‌رقصند با هم مست و هشیار\n\nاز آن افیون که ساقی در می افکند\nحریفان را نه سر ماند نه دستار\n\nسکندر را نمی‌بخشند آبی\nبه زور و زر میسر نیست این کار\n\nبیا و حال اهل درد بشنو\nبه لفظ اندک و معنی بسیار\n\nبت چینی عدوی دین و دل‌هاست\nخداوندا دل و دینم نگه دار\n\nبه مستوران مگو اسرار مستی\nحدیث جان مگو با نقش دیوار\n\nبه یمن دولت منصور شاهی\nعلم شد حافظ اندر نظم اشعار\n\nخداوندی به جای بندگان کرد\nخداوندا ز آفاتش نگه دار\n\n",
            "Source": "https://ganjoor.net/hafez/ghazal/sh245/",
            "Title": "\r\nغزل شمارهٔ ۲۴۵"
        },
        "2375": {
            "Audio": "https://i.ganjoor.net/a/2375.ogg",
            "Author": "حافظ",
            "Book": "غزلیات حافظ",
            "Poem": "عید است و آخر گل و یاران در انتظار\nساقی به روی شاه ببین ماه و می بیار\n\nدل برگرفته بودم از ایام گل ولی\nکاری بکرد همت پاکان روزه دار\n\nدل در جهان مبند و به مستی سؤال کن\nاز فیض جام و قصه جمشید کامگار\n\nجز نقد جان به دست ندارم شراب کو\nکان نیز بر کرشمه ساقی کنم نثار\n\nخوش دولتیست خرم و خوش خسروی کریم\nیا رب ز چشم زخم زمانش نگاه دار\n\nمی خور به شعر بنده که زیبی دگر دهد\nجام مرصع تو بدین در شاهوار\n\nگر فوت شد سحور چه نقصان صبوح هست\nاز می کنند روزه گشا طالبان یار\n\nزانجا که پرده پوشی عفو کریم توست\nبر قلب ما ببخش که نقدیست کم عیار\n\nترسم که روز حشر عنان بر عنان رود\nتسبیح شیخ و خرقه رند شرابخوار\n\nحافظ چو رفت روزه و گل نیز می‌رود\nناچار باده نوش که از دست رفت کار\n\n",
            "Source": "https://ganjoor.net/hafez/ghazal/sh246/",
            "Title": "\r\nغزل شمارهٔ ۲۴۶"
        },
        "2376": {
            "Audio": "https://i.ganjoor.net/a/2376.ogg",
            "Author": "حافظ",
            "Book": "غزلیات حافظ",
            "Poem": "صبا ز منزل جانان گذر دریغ مدار\nوز او به عاشق بی‌دل خبر دریغ مدار\n\nبه شکر آن که شکفتی به کام بخت ای گل\nنسیم وصل ز مرغ سحر دریغ مدار\n\nحریف عشق تو بودم چو ماه نو بودی\nکنون که ماه تمامی نظر دریغ مدار\n\nجهان و هر چه در او هست سهل و مختصر است\nز اهل معرفت این مختصر دریغ مدار\n\nکنون که چشمه قند است لعل نوشینت\nسخن بگوی و ز طوطی شکر دریغ مدار\n\nمکارم تو به آفاق می‌برد شاعر\nاز او وظیفه و زاد سفر دریغ مدار\n\nچو ذکر خیر طلب می‌کنی سخن این است\nکه در بهای سخن سیم و زر دریغ مدار\n\nغبار غم برود حال خوش شود حافظ\nتو آب دیده از این رهگذر دریغ مدار\n\n",
            "Source": "https://ganjoor.net/hafez/ghazal/sh247/",
            "Title": "\r\nغزل شمارهٔ ۲۴۷"
        },
        "2377": {
            "Audio": "https://i.ganjoor.net/a/2377.ogg",
            "Author": "حافظ",
            "Book": "غزلیات حافظ",
            "Poem": "ای صبا نکهتی از کوی فلانی به من آر\nزار و بیمار غمم راحت جانی به من آر\n\nقلب بی‌حاصل ما را بزن اکسیر مراد\nیعنی از خاک در دوست نشانی به من آر\n\nدر کمینگاه نظر با دل خویشم جنگ است\nز ابرو و غمزه او تیر و کمانی به من آر\n\nدر غریبی و فراق و غم دل پیر شدم\nساغر می ز کف تازه جوانی به من آر\n\nمنکران را هم از این می دو سه ساغر بچشان\nوگر ایشان نستانند روانی به من آر\n\nساقیا عشرت امروز به فردا مفکن\nیا ز دیوان قضا خط امانی به من آر\n\nدلم از دست بشد دوش چو حافظ می‌گفت\nکای صبا نکهتی از کوی فلانی به من آر\n\n",
            "Source": "https://ganjoor.net/hafez/ghazal/sh248/",
            "Title": "\r\nغزل شمارهٔ ۲۴۸"
        },
        "2378": {
            "Audio": "https://i.ganjoor.net/a/2378.ogg",
            "Author": "حافظ",
            "Book": "غزلیات حافظ",
            "Poem": "ای صبا نکهتی از خاک ره یار بیار\nببر اندوه دل و مژده دلدار بیار\n\nنکته‌ای روح فزا از دهن دوست بگو\nنامه‌ای خوش خبر از عالم اسرار بیار\n\nتا معطر کنم از لطف نسیم تو مشام\nشمه‌ای از نفحات نفس یار بیار\n\nبه وفای تو که خاک ره آن یار عزیز\nبی غباری که پدید آید از اغیار بیار\n\nگردی از رهگذر دوست به کوری رقیب\nبهر آسایش این دیده خونبار بیار\n\nخامی و ساده دلی شیوه جانبازان نیست\nخبری از بر آن دلبر عیار بیار\n\nشکر آن را که تو در عشرتی ای مرغ چمن\nبه اسیران قفس مژده گلزار بیار\n\nکام جان تلخ شد از صبر که کردم بی دوست\nعشوه‌ای زان لب شیرین شکربار بیار\n\nروزگاریست که دل چهره مقصود ندید\nساقیا آن قدح آینه کردار بیار\n\nدلق حافظ به چه ارزد به می‌اش رنگین کن\nوان گهش مست و خراب از سر بازار بیار\n\n",
            "Source": "https://ganjoor.net/hafez/ghazal/sh249/",
            "Title": "\r\nغزل شمارهٔ ۲۴۹"
        },
        "2379": {
            "Audio": "https://i.ganjoor.net/a/2379.ogg",
            "Author": "حافظ",
            "Book": "غزلیات حافظ",
            "Poem": "روی بنمای و وجود خودم از یاد ببر\nخرمن سوختگان را همه گو باد ببر\n\nما چو دادیم دل و دیده به طوفان بلا\nگو بیا سیل غم و خانه ز بنیاد ببر\n\nزلف چون عنبر خامش که ببوید هیهات\nای دل خام طمع این سخن از یاد ببر\n\nسینه گو شعله آتشکده فارس بکش\nدیده گو آب رخ دجله بغداد ببر\n\nدولت پیر مغان باد که باقی سهل است\nدیگری گو برو و نام من از یاد ببر\n\nسعی نابرده در این راه به جایی نرسی\nمزد اگر می‌طلبی طاعت استاد ببر\n\nروز مرگم نفسی وعده دیدار بده\nوان گهم تا به لحد فارغ و آزاد ببر\n\nدوش می‌گفت به مژگان درازت بکشم\nیا رب از خاطرش اندیشه بیداد ببر\n\nحافظ اندیشه کن از نازکی خاطر یار\nبرو از درگهش این ناله و فریاد ببر\n\n",
            "Source": "https://ganjoor.net/hafez/ghazal/sh250/",
            "Title": "\r\nغزل شمارهٔ ۲۵۰"
        },
        "2380": {
            "Audio": "https://i.ganjoor.net/a/2380.ogg",
            "Author": "حافظ",
            "Book": "غزلیات حافظ",
            "Poem": "شب وصل است و طی شد نامه هجر\nسلام فیه حتی مطلع الفجر\n\nدلا در عاشقی ثابت قدم باش\nکه در این ره نباشد کار بی اجر\n\nمن از رندی نخواهم کرد توبه\nو لو آذیتنی بالهجر و الحجر\n\nبرآی ای صبح روشن دل خدا را\nکه بس تاریک می‌بینم شب هجر\n\nدلم رفت و ندیدم روی دلدار\nفغان از این تطاول آه از این زجر\n\nوفا خواهی جفاکش باش حافظ\nفان الربح و الخسران فی التجر\n\n",
            "Source": "https://ganjoor.net/hafez/ghazal/sh251/",
            "Title": "\r\nغزل شمارهٔ ۲۵۱"
        },
        "2381": {
            "Audio": "https://i.ganjoor.net/a/2381.ogg",
            "Author": "حافظ",
            "Book": "غزلیات حافظ",
            "Poem": "گر بود عمر به میخانه رسم بار دگر\nبجز از خدمت رندان نکنم کار دگر\n\nخرم آن روز که با دیده گریان بروم\nتا زنم آب در میکده یک بار دگر\n\nمعرفت نیست در این قوم خدا را سببی\nتا برم گوهر خود را به خریدار دگر\n\nیار اگر رفت و حق صحبت دیرین نشناخت\nحاش لله که روم من ز پی یار دگر\n\nگر مساعد شودم دایره چرخ کبود\nهم به دست آورمش باز به پرگار دگر\n\nعافیت می‌طلبد خاطرم ار بگذارند\nغمزه شوخش و آن طرهٔ طرار دگر\n\nراز سربسته ما بین که به دستان گفتند\nهر زمان با دف و نی بر سر بازار دگر\n\nهر دم از درد بنالم که فلک هر ساعت\nکندم قصد دل ریش به آزار دگر\n\nبازگویم نه در این واقعه حافظ تنهاست\nغرقه گشتند در این بادیه بسیار دگر\n\n",
            "Source": "https://ganjoor.net/hafez/ghazal/sh252/",
            "Title": "\r\nغزل شمارهٔ ۲۵۲"
        },
        "2382": {
            "Audio": "https://i.ganjoor.net/a/2382.ogg",
            "Author": "حافظ",
            "Book": "غزلیات حافظ",
            "Poem": "ای خرم از فروغ رخت لاله زار عمر\nبازآ که ریخت بی گل رویت بهار عمر\n\nاز دیده گر سرشک چو باران چکد رواست\nکاندر غمت چو برق بشد روزگار عمر\n\nاین یک دو دم که مهلت دیدار ممکن است\nدریاب کار ما که نه پیداست کار عمر\n\nتا کی می صبوح و شکرخواب بامداد\nهشیار گرد هان که گذشت اختیار عمر\n\nدی در گذار بود و نظر سوی ما نکرد\nبیچاره دل که هیچ ندید از گذار عمر\n\nاندیشه از محیط فنا نیست هر که را\nبر نقطه دهان تو باشد مدار عمر\n\nدر هر طرف ز خیل حوادث کمین‌گهیست\nزان رو عنان گسسته دواند سوار عمر\n\nبی عمر زنده‌ام من و این بس عجب مدار\nروز فراق را که نهد در شمار عمر\n\nحافظ سخن بگوی که بر صفحه جهان\nاین نقش ماند از قلمت یادگار عمر\n\n",
            "Source": "https://ganjoor.net/hafez/ghazal/sh253/",
            "Title": "\r\nغزل شمارهٔ ۲۵۳"
        },
        "2383": {
            "Audio": "https://i.ganjoor.net/a/2383.ogg",
            "Author": "حافظ",
            "Book": "غزلیات حافظ",
            "Poem": "دیگر ز شاخ سرو سهی بلبل صبور\nگلبانگ زد که چشم بد از روی گل به دور\n\nای گل به شکر آن که تویی پادشاه حسن\nبا بلبلان بی‌دل شیدا مکن غرور\n\nاز دست غیبت تو شکایت نمی‌کنم\nتا نیست غیبتی نبود لذت حضور\n\nگر دیگران به عیش و طرب خرمند و شاد\nما را غم نگار بود مایه سرور\n\nزاهد اگر به حور و قصور است امیدوار\nما را شرابخانه قصور است و یار حور\n\nمی خور به بانگ چنگ و مخور غصه ور کسی\nگوید تو را که باده مخور گو هوالغفور\n\nحافظ شکایت از غم هجران چه می‌کنی\nدر هجر وصل باشد و در ظلمت است نور\n\n",
            "Source": "https://ganjoor.net/hafez/ghazal/sh254/",
            "Title": "\r\nغزل شمارهٔ ۲۵۴"
        },
        "2384": {
            "Audio": "https://i.ganjoor.net/a/2384.ogg",
            "Author": "حافظ",
            "Book": "غزلیات حافظ",
            "Poem": "یوسف گم گشته بازآید به کنعان غم مخور\nکلبه احزان شود روزی گلستان غم مخور\n\nای دل غمدیده حالت به شود دل بد مکن\nوین سر شوریده باز آید به سامان غم مخور\n\nگر بهار عمر باشد باز بر تخت چمن\nچتر گل در سر کشی ای مرغ خوشخوان غم مخور\n\nدائما یکسان نباشد حال دوران غم مخور\nهان مشو نومید چون واقف نه‌ای از سر غیب\n\nباشد اندر پرده بازیهای پنهان غم مخور\nای دل ار سیل فنا بنیاد هستی بر کند\n\nچون تو را نوح است کشتیبان ز طوفان غم مخور\nدر بیابان گر به شوق کعبه خواهی زد قدم\n\nسرزنشها گر کند خار مغیلان غم مخور\nگر چه منزل بس خطرناک است و مقصد بس بعید\n\nهیچ راهی نیست کان را نیست پایان غم مخور\nحال ما در فرقت جانان و ابرام رقیب\n\nجمله می‌داند خدای حال گردان غم مخور\nحافظا در کنج فقر و خلوت شبهای تار\n\nتا بود وردت دعا و درس قرآن غم مخور\n",
            "Source": "https://ganjoor.net/hafez/ghazal/sh255/",
            "Title": "\r\nغزل شمارهٔ ۲۵۵"
        },
        "2385": {
            "Audio": "https://i.ganjoor.net/a/2385.ogg",
            "Author": "حافظ",
            "Book": "غزلیات حافظ",
            "Poem": "نصیحتی کنمت بشنو و بهانه مگیر\nهر آنچه ناصح مشفق بگویدت بپذیر\n\nز وصل روی جوانان تمتعی بردار\nکه در کمینگه عمر است مکر عالم پیر\n\nنعیم هر دو جهان پیش عاشقان به جوی\nکه این متاع قلیل است و آن عطای کثیر\n\nمعاشری خوش و رودی بساز می‌خواهم\nکه درد خویش بگویم به ناله بم و زیر\n\nبر آن سرم که ننوشم می و گنه نکنم\nاگر موافق تدبیر من شود تقدیر\n\nچو قسمت ازلی بی حضور ما کردند\nگر اندکی نه به وفق رضاست خرده مگیر\n\nچو لاله در قدحم ریز ساقیا می و مشک\nکه نقش خال نگارم نمی‌رود ز ضمیر\n\nبیار ساغر در خوشاب ای ساقی\nحسود گو کرم آصفی ببین و بمیر\n\nبه عزم توبه نهادم قدح ز کف صد بار\nولی کرشمه ساقی نمی‌کند تقصیر\n\nمی دوساله و محبوب چارده ساله\nهمین بس است مرا صحبت صغیر و کبیر\n\nدل رمیده ما را که پیش می‌گیرد\nخبر دهید به مجنون خسته از زنجیر\n\nحدیث توبه در این بزمگه مگو حافظ\nکه ساقیان کمان ابرویت زنند به تیر\n\n",
            "Source": "https://ganjoor.net/hafez/ghazal/sh256/",
            "Title": "\r\nغزل شمارهٔ ۲۵۶"
        },
        "2386": {
            "Audio": "https://i.ganjoor.net/a/2386.ogg",
            "Author": "حافظ",
            "Book": "غزلیات حافظ",
            "Poem": "روی بنما و مرا گو که ز جان دل برگیر\nپیش شمع آتش پروانه به جان گو درگیر\n\nدر لب تشنه ما بین و مدار آب دریغ\nبر سر کشته خویش آی و ز خاکش برگیر\n\nترک درویش مگیر ار نبود سیم و زرش\nدر غمت سیم شمار اشک و رخش را زر گیر\n\nچنگ بنواز و بساز ار نبود عود چه باک\nآتشم عشق و دلم عود و تنم مجمر گیر\n\nدر سماع آی و ز سر خرقه برانداز و برقص\nور نه با گوشه رو و خرقه ما در سر گیر\n\nصوف برکش ز سر و باده صافی درکش\nسیم در باز و به زر سیمبری در بر گیر\n\nدوست گو یار شو و هر دو جهان دشمن باش\nبخت گو پشت مکن روی زمین لشکر گیر\n\nمیل رفتن مکن ای دوست دمی با ما باش\nبر لب جوی طرب جوی و به کف ساغر گیر\n\nرفته گیر از برم و زآتش و آب دل و چشم\nگونه‌ام زرد و لبم خشک و کنارم تر گیر\n\nحافظ آراسته کن بزم و بگو واعظ را\nکه ببین مجلسم و ترک سر منبر گیر\n\n",
            "Source": "https://ganjoor.net/hafez/ghazal/sh257/",
            "Title": "\r\nغزل شمارهٔ ۲۵۷"
        },
        "2387": {
            "Audio": "https://i.ganjoor.net/a/2387.ogg",
            "Author": "حافظ",
            "Book": "غزلیات حافظ",
            "Poem": "هزار شکر که دیدم به کام خویشت باز\nز روی صدق و صفا گشته با دلم دمساز\n\nروندگان طریقت ره بلا سپرند\nرفیق عشق چه غم دارد از نشیب و فراز\n\nغم حبیب نهان به ز گفت و گوی رقیب\nکه نیست سینه ارباب کینه محرم راز\n\nاگر چه حسن تو از عشق غیر مستغنیست\nمن آن نیم که از این عشقبازی آیم باز\n\nچه گویمت که ز سوز درون چه می‌بینم\nز اشک پرس حکایت که من نیم غماز\n\nچه فتنه بود که مشاطه قضا انگیخت\nکه کرد نرگس مستش سیه به سرمه ناز\n\nبدین سپاس که مجلس منور است به دوست\nگرت چو شمع جفایی رسد بسوز و بساز\n\nغرض کرشمه حسن است ور نه حاجت نیست\nجمال دولت محمود را به زلف ایاز\n\nغزل سرایی ناهید صرفه‌ای نبرد\nدر آن مقام که حافظ برآورد آواز\n\n",
            "Source": "https://ganjoor.net/hafez/ghazal/sh258/",
            "Title": "\r\nغزل شمارهٔ ۲۵۸"
        },
        "2388": {
            "Audio": "https://i.ganjoor.net/a/2388.ogg",
            "Author": "حافظ",
            "Book": "غزلیات حافظ",
            "Poem": "منم که دیده به دیدار دوست کردم باز\nچه شکر گویمت ای کارساز بنده نواز\n\nنیازمند بلا گو رخ از غبار مشوی\nکه کیمیای مراد است خاک کوی نیاز\n\nز مشکلات طریقت عنان متاب ای دل\nکه مرد راه نیندیشد از نشیب و فراز\n\nطهارت ار نه به خون جگر کند عاشق\nبه قول مفتی عشقش درست نیست نماز\n\nدر این مقام مجازی به جز پیاله مگیر\nدر این سراچه بازیچه غیر عشق مباز\n\nبه نیم بوسه دعایی بخر ز اهل دلی\nکه کید دشمنت از جان و جسم دارد باز\n\nفکند زمزمه عشق در حجاز و عراق\nنوای بانگ غزلهای حافظ از شیراز\n\n",
            "Source": "https://ganjoor.net/hafez/ghazal/sh259/",
            "Title": "\r\nغزل شمارهٔ ۲۵۹"
        },
        "2389": {
            "Audio": "https://i.ganjoor.net/a/2389.ogg",
            "Author": "حافظ",
            "Book": "غزلیات حافظ",
            "Poem": "ای سرو ناز حسن که خوش می‌روی به ناز\nعشاق را به ناز تو هر لحظه صد نیاز\n\nفرخنده باد طلعت خوبت که در ازل\nببریده‌اند بر قد سروت قبای ناز\n\nآن را که بوی عنبر زلف تو آرزوست\nچون عود گو بر آتش سودا بسوز و ساز\n\nپروانه را ز شمع بود سوز دل ولی\nبی شمع عارض تو دلم را بود گداز\n\nصوفی که بی تو توبه ز می کرده بود دوش\nبشکست عهد چون در میخانه دید باز\n\nاز طعنه رقیب نگردد عیار من\nچون زر اگر برند مرا در دهان گاز\n\nدل کز طواف کعبه کویت وقوف یافت\nاز شوق آن حریم ندارد سر حجاز\n\nهر دم به خون دیده چه حاجت وضو چو نیست\nبی طاق ابروی تو نماز مرا جواز\n\nچون باده باز بر سر خم رفت کف زنان\nحافظ که دوش از لب ساقی شنید راز\n\n",
            "Source": "https://ganjoor.net/hafez/ghazal/sh260/",
            "Title": "\r\nغزل شمارهٔ ۲۶۰"
        },
        "2390": {
            "Audio": "https://i.ganjoor.net/a/2390.ogg",
            "Author": "حافظ",
            "Book": "غزلیات حافظ",
            "Poem": "درآ که در دل خسته توان درآید باز\nبیا که در تن مرده روان درآید باز\n\nبیا که فرقت تو چشم من چنان در بست\nکه فتح باب وصالت مگر گشاید باز\n\nغمی که چون سپه زنگ ملک دل بگرفت\nز خیل شادی روم رخت زداید باز\n\nبه پیش آینه دل هر آن چه می‌دارم\nبجز خیال جمالت نمی‌نماید باز\n\nبدان مثل که شب آبستن است روز از تو\nستاره می‌شمرم تا که شب چه زاید باز\n\nبیا که بلبل مطبوع خاطر حافظ\nبه بوی گلبن وصل تو می‌سراید باز\n\n",
            "Source": "https://ganjoor.net/hafez/ghazal/sh261/",
            "Title": "\r\nغزل شمارهٔ ۲۶۱"
        },
        "2391": {
            "Audio": "https://i.ganjoor.net/a/2391.ogg",
            "Author": "حافظ",
            "Book": "غزلیات حافظ",
            "Poem": "حال خونین دلان که گوید باز\nوز فلک خون خم که جوید باز\n\nشرمش از چشم می پرستان باد\nنرگس مست اگر بروید باز\n\nجز فلاطون خم نشین شراب\nسر حکمت به ما که گوید باز\n\nهر که چون لاله کاسه گردان شد\nزین جفا رخ به خون بشوید باز\n\nنگشاید دلم چو غنچه اگر\nساغری از لبش نبوید باز\n\nبس که در پرده چنگ گفت سخن\nببرش موی تا نموید باز\n\nگرد بیت الحرام خم حافظ\nگر نمیرد به سر بپوید باز\n\n",
            "Source": "https://ganjoor.net/hafez/ghazal/sh262/",
            "Title": "\r\nغزل شمارهٔ ۲۶۲"
        },
        "2392": {
            "Audio": "https://i.ganjoor.net/a/2392.ogg",
            "Author": "حافظ",
            "Book": "غزلیات حافظ",
            "Poem": "بیا و کشتی ما در شط شراب انداز\nخروش و ولوله در جان شیخ و شاب انداز\n\nمرا به کشتی باده درافکن ای ساقی\nکه گفته‌اند نکویی کن و در آب انداز\n\nز کوی میکده برگشته‌ام ز راه خطا\nمرا دگر ز کرم با ره صواب انداز\n\nبیار زان می گلرنگ مشک بو جامی\nشرار رشک و حسد در دل گلاب انداز\n\nاگر چه مست و خرابم تو نیز لطفی کن\nنظر بر این دل سرگشته خراب انداز\n\nبه نیمشب اگرت آفتاب می‌باید\nز روی دختر گلچهر رز نقاب انداز\n\nمهل که روز وفاتم به خاک بسپارند\nمرا به میکده بر در خم شراب انداز\n\nز جور چرخ چو حافظ به جان رسید دلت\nبه سوی دیو محن ناوک شهاب انداز\n\n",
            "Source": "https://ganjoor.net/hafez/ghazal/sh263/",
            "Title": "\r\nغزل شمارهٔ ۲۶۳"
        },
        "2393": {
            "Audio": "https://i.ganjoor.net/a/2393.ogg",
            "Author": "حافظ",
            "Book": "غزلیات حافظ",
            "Poem": "خیز و در کاسه زر آب طربناک انداز\nپیشتر زان که شود کاسه سر خاک انداز\n\nعاقبت منزل ما وادی خاموشان است\nحالیا غلغله در گنبد افلاک انداز\n\nچشم آلوده نظر از رخ جانان دور است\nبر رخ او نظر از آینه پاک انداز\n\nبه سر سبز تو ای سرو که گر خاک شوم\nناز از سر بنه و سایه بر این خاک انداز\n\nدل ما را که ز مار سر زلف تو بخست\nاز لب خود به شفاخانه تریاک انداز\n\nملک این مزرعه دانی که ثباتی ندهد\nآتشی از جگر جام در املاک انداز\n\nغسل در اشک زدم کاهل طریقت گویند\nپاک شو اول و پس دیده بر آن پاک انداز\n\nیا رب آن زاهد خودبین که به جز عیب ندید\nدود آهیش در آیینه ادراک انداز\n\nچون گل از نکهت او جامه قبا کن حافظ\nوین قبا در ره آن قامت چالاک انداز\n\n",
            "Source": "https://ganjoor.net/hafez/ghazal/sh264/",
            "Title": "\r\nغزل شمارهٔ ۲۶۴"
        },
        "2394": {
            "Audio": "https://i.ganjoor.net/a/2394.ogg",
            "Author": "حافظ",
            "Book": "غزلیات حافظ",
            "Poem": "برنیامد از تمنای لبت کامم هنوز\nبر امید جام لعلت دردی آشامم هنوز\n\nروز اول رفت دینم در سر زلفین تو\nتا چه خواهد شد در این سودا سرانجامم هنوز\n\nساقیا یک جرعه‌ای زان آب آتشگون که من\nدر میان پختگان عشق او خامم هنوز\n\nاز خطا گفتم شبی زلف تو را مشک ختن\nمی‌زند هر لحظه تیغی مو بر اندامم هنوز\n\nپرتو روی تو تا در خلوتم دید آفتاب\nمی‌رود چون سایه هر دم بر در و بامم هنوز\n\nنام من رفته‌ست روزی بر لب جانان به سهو\nاهل دل را بوی جان می‌آید از نامم هنوز\n\nدر ازل داده‌ست ما را ساقی لعل لبت\nجرعه جامی که من مدهوش آن جامم هنوز\n\nای که گفتی جان بده تا باشدت آرام جان\nجان به غم‌هایش سپردم نیست آرامم هنوز\n\nدر قلم آورد حافظ قصه لعل لبش\nآب حیوان می‌رود هر دم ز اقلامم هنوز\n\n",
            "Source": "https://ganjoor.net/hafez/ghazal/sh265/",
            "Title": "\r\nغزل شمارهٔ ۲۶۵"
        },
        "2395": {
            "Audio": "https://i.ganjoor.net/a/2395.ogg",
            "Author": "حافظ",
            "Book": "غزلیات حافظ",
            "Poem": "دلم رمیده لولی‌وشیست شورانگیز\nدروغ وعده و قتال وضع و رنگ آمیز\n\nفدای پیرهن چاک ماه رویان باد\nهزار جامه تقوی و خرقه پرهیز\n\nخیال خال تو با خود به خاک خواهم برد\nکه تا ز خال تو خاکم شود عبیرآمیز\n\nفرشته عشق نداند که چیست ای ساقی\nبخواه جام و گلابی به خاک آدم ریز\n\nپیاله بر کفنم بند تا سحرگه حشر\nبه می ز دل ببرم هول روز رستاخیز\n\nفقیر و خسته به درگاهت آمدم رحمی\nکه جز ولای توام نیست هیچ دست آویز\n\nبیا که هاتف میخانه دوش با من گفت\nکه در مقام رضا باش و از قضا مگریز\n\nمیان عاشق و معشوق هیچ حائل نیست\nتو خود حجاب خودی حافظ از میان برخیز\n\n",
            "Source": "https://ganjoor.net/hafez/ghazal/sh266/",
            "Title": "\r\nغزل شمارهٔ ۲۶۶"
        },
        "2396": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای صبا گر بگذری بر ساحل رود ارس\nبوسه زن بر خاک آن وادی و مشکین کن نفس\n\nمنزل سلمی که بادش هر دم از ما صد سلام\nپرصدای ساربانان بینی و بانگ جرس\n\nمحمل جانان ببوس آن گه به زاری عرضه دار\nکز فراقت سوختم ای مهربان فریاد رس\n\nمن که قول ناصحان را خواندمی قول رباب\nگوشمالی دیدم از هجران که اینم پند بس\n\nعشرت شبگیر کن می نوش کاندر راه عشق\nشبروان را آشنایی‌هاست با میر عسس\n\nعشقبازی کار بازی نیست ای دل سر بباز\nزان که گوی عشق نتوان زد به چوگان هوس\n\nدل به رغبت می‌سپارد جان به چشم مست یار\nگر چه هشیاران ندادند اختیار خود به کس\n\nطوطیان در شکرستان کامرانی می‌کنند\nو از تحسر دست بر سر می‌زند مسکین مگس\n\nنام حافظ گر برآید بر زبان کلک دوست\nاز جناب حضرت شاهم بس است این ملتمس\n\n",
            "Source": "https://ganjoor.net/hafez/ghazal/sh267/",
            "Title": "\r\nغزل شمارهٔ ۲۶۷"
        },
        "2397": {
            "Audio": null,
            "Author": "حافظ",
            "Book": "غزلیات حافظ",
            "Poem": "گلعذاری ز گلستان جهان ما را بس\nزین چمن سایه آن سرو روان ما را بس\n\nمن و همصحبتی اهل ریا دورم باد\nاز گرانان جهان رطل گران ما را بس\n\nقصر فردوس به پاداش عمل می‌بخشند\nما که رندیم و گدا دیر مغان ما را بس\n\nبنشین بر لب جوی و گذر عمر ببین\nکاین اشارت ز جهان گذران ما را بس\n\nنقد بازار جهان بنگر و آزار جهان\nگر شما را نه بس این سود و زیان ما را بس\n\nیار با ماست چه حاجت که زیادت طلبیم\nدولت صحبت آن مونس جان ما را بس\n\nاز در خویش خدا را به بهشتم مفرست\nکه سر کوی تو از کون و مکان ما را بس\n\nحافظ از مشرب قسمت گله ناانصافیست\nطبع چون آب و غزل‌های روان ما را بس\n\n",
            "Source": "https://ganjoor.net/hafez/ghazal/sh268/",
            "Title": "\r\nغزل شمارهٔ ۲۶۸"
        },
        "2398": {
            "Audio": null,
            "Author": "حافظ",
            "Book": "غزلیات حافظ",
            "Poem": "دلا رفیق سفر بخت نیکخواهت بس\nنسیم روضه شیراز پیک راهت بس\n\nدگر ز منزل جانان سفر مکن درویش\nکه سیر معنوی و کنج خانقاهت بس\n\nوگر کمین بگشاید غمی ز گوشه دل\nحریم درگه پیر مغان پناهت بس\n\nبه صدر مصطبه بنشین و ساغر می‌نوش\nکه این قدر ز جهان کسب مال و جاهت بس\n\nزیادتی مطلب کار بر خود آسان کن\nصراحی می لعل و بتی چو ماهت بس\n\nفلک به مردم نادان دهد زمام مراد\nتو اهل فضلی و دانش همین گناهت بس\n\nهوای مسکن مألوف و عهد یار قدیم\nز رهروان سفرکرده عذرخواهت بس\n\nبه منت دگران خو مکن که در دو جهان\nرضای ایزد و انعام پادشاهت بس\n\nبه هیچ ورد دگر نیست حاجت ای حافظ\nدعای نیم شب و درس صبحگاهت بس\n\n",
            "Source": "https://ganjoor.net/hafez/ghazal/sh269/",
            "Title": "\r\nغزل شمارهٔ ۲۶۹"
        },
        "2399": {
            "Audio": null,
            "Author": "حافظ",
            "Book": "غزلیات حافظ",
            "Poem": "درد عشقی کشیده‌ام که مپرس\nزهر هجری چشیده‌ام که مپرس\n\nگشته‌ام در جهان و آخر کار\nدلبری برگزیده‌ام که مپرس\n\nآن چنان در هوای خاک درش\nمی‌رود آب دیده‌ام که مپرس\n\nمن به گوش خود از دهانش دوش\nسخنانی شنیده‌ام که مپرس\n\nسوی من لب چه می‌گزی که مگوی\nلب لعلی گزیده‌ام که مپرس\n\nبی تو در کلبه گدایی خویش\nرنج‌هایی کشیده‌ام که مپرس\n\nهمچو حافظ غریب در ره عشق\nبه مقامی رسیده‌ام که مپرس\n\n",
            "Source": "https://ganjoor.net/hafez/ghazal/sh270/",
            "Title": "\r\nغزل شمارهٔ ۲۷۰"
        },
        "2400": {
            "Audio": null,
            "Author": "حافظ",
            "Book": "غزلیات حافظ",
            "Poem": "دارم از زلف سیاهش گله چندان که مپرس\nکه چنان ز او شده‌ام بی سر و سامان که مپرس\n\nکس به امید وفا ترک دل و دین مکناد\nکه چنانم من از این کرده پشیمان که مپرس\n\nبه یکی جرعه که آزار کسش در پی نیست\nزحمتی می‌کشم از مردم نادان که مپرس\n\nزاهد از ما به سلامت بگذر کاین می لعل\nدل و دین می‌برد از دست بدان سان که مپرس\n\nگفت‌وگوهاست در این راه که جان بگدازد\nهر کسی عربده‌ای این که مبین آن که مپرس\n\nپارسایی و سلامت هوسم بود ولی\nشیوه‌ای می‌کند آن نرگس فتان که مپرس\n\nگفتم از گوی فلک صورت حالی پرسم\nگفت آن می‌کشم اندر خم چوگان که مپرس\n\nگفتمش زلف به خون که شکستی گفتا\nحافظ این قصه دراز است به قرآن که مپرس\n\n",
            "Source": "https://ganjoor.net/hafez/ghazal/sh271/",
            "Title": "\r\nغزل شمارهٔ ۲۷۱"
        },
        "2401": {
            "Audio": null,
            "Author": "حافظ",
            "Book": "غزلیات حافظ",
            "Poem": "بازآی و دل تنگ مرا مونس جان باش\nوین سوخته را محرم اسرار نهان باش\n\nزان باده که در میکده عشق فروشند\nما را دو سه ساغر بده و گو رمضان باش\n\nدر خرقه چو آتش زدی ای عارف سالک\nجهدی کن و سرحلقه رندان جهان باش\n\nدلدار که گفتا به توام دل نگران است\nگو می‌رسم اینک به سلامت نگران باش\n\nخون شد دلم از حسرت آن لعل روان بخش\nای درج محبت به همان مهر و نشان باش\n\nتا بر دلش از غصه غباری ننشیند\nای سیل سرشک از عقب نامه روان باش\n\nحافظ که هوس می‌کندش جام جهان بین\nگو در نظر آصف جمشید مکان باش\n\n",
            "Source": "https://ganjoor.net/hafez/ghazal/sh272/",
            "Title": "\r\nغزل شمارهٔ ۲۷۲"
        },
        "2402": {
            "Audio": null,
            "Author": "حافظ",
            "Book": "غزلیات حافظ",
            "Poem": "اگر رفیق شفیقی درست پیمان باش\nحریف خانه و گرمابه و گلستان باش\n\nشکنج زلف پریشان به دست باد مده\nمگو که خاطر عشاق گو پریشان باش\n\nگرت هواست که با خضر همنشین باشی\nنهان ز چشم سکندر چو آب حیوان باش\n\nزبور عشق نوازی نه کار هر مرغیست\nبیا و نوگل این بلبل غزل خوان باش\n\nطریق خدمت و آیین بندگی کردن\nخدای را که رها کن به ما و سلطان باش\n\nدگر به صید حرم تیغ برمکش زنهار\nوز آن که با دل ما کرده‌ای پشیمان باش\n\nتو شمع انجمنی یکزبان و یکدل شو\nخیال و کوشش پروانه بین و خندان باش\n\nکمال دلبری و حسن در نظربازیست\nبه شیوه نظر از نادران دوران باش\n\nخموش حافظ و از جور یار ناله مکن\nتو را که گفت که در روی خوب حیران باش\n\n",
            "Source": "https://ganjoor.net/hafez/ghazal/sh273/",
            "Title": "\r\nغزل شمارهٔ ۲۷۳"
        },
        "2403": {
            "Audio": null,
            "Author": "حافظ",
            "Book": "غزلیات حافظ",
            "Poem": "به دور لاله قدح گیر و بی‌ریا می‌باش\nبه بوی گل نفسی همدم صبا می‌باش\n\nنگویمت که همه ساله می پرستی کن\nسه ماه می خور و نه ماه پارسا می‌باش\n\nچو پیر سالک عشقت به می حواله کند\nبنوش و منتظر رحمت خدا می‌باش\n\nگرت هواست که چون جم به سر غیب رسی\nبیا و همدم جام جهان نما می‌باش\n\nچو غنچه گر چه فروبستگیست کار جهان\nتو همچو باد بهاری گره گشا می‌باش\n\nوفا مجوی ز کس ور سخن نمی‌شنوی\nبه هرزه طالب سیمرغ و کیمیا می‌باش\n\nمرید طاعت بیگانگان مشو حافظ\nولی معاشر رندان پارسا می‌باش\n\n",
            "Source": "https://ganjoor.net/hafez/ghazal/sh274/",
            "Title": "\r\nغزل شمارهٔ ۲۷۴"
        },
        "2404": {
            "Audio": null,
            "Author": "حافظ",
            "Book": "غزلیات حافظ",
            "Poem": "صوفی گلی بچین و مرقع به خار بخش\nوین زهد خشک را به می خوشگوار بخش\n\nطامات و شطح در ره آهنگ چنگ نه\nتسبیح و طیلسان به می و میگسار بخش\n\nزهد گران که شاهد و ساقی نمی‌خرند\nدر حلقه چمن به نسیم بهار بخش\n\nراهم شراب لعل زد ای میر عاشقان\nخون مرا به چاه زنخدان یار بخش\n\nیا رب به وقت گل گنه بنده عفو کن\nوین ماجرا به سرو لب جویبار بخش\n\nای آن که ره به مشرب مقصود برده‌ای\nزین بحر قطره‌ای به من خاکسار بخش\n\nشکرانه را که چشم تو روی بتان ندید\nما را به عفو و لطف خداوندگار بخش\n\nساقی چو شاه نوش کند باده صبوح\nگو جام زر به حافظ شب زنده دار بخش\n\n",
            "Source": "https://ganjoor.net/hafez/ghazal/sh275/",
            "Title": "\r\nغزل شمارهٔ ۲۷۵"
        },
        "2405": {
            "Audio": null,
            "Author": "حافظ",
            "Book": "غزلیات حافظ",
            "Poem": "باغبان گر پنج روزی صحبت گل بایدش\nبر جفای خار هجران صبر بلبل بایدش\n\nای دل اندر بند زلفش از پریشانی منال\nمرغ زیرک چون به دام افتد تحمل بایدش\n\nرند عالم سوز را با مصلحت بینی چه کار\nکار ملک است آن که تدبیر و تأمل بایدش\n\nتکیه بر تقوی و دانش در طریقت کافریست\nراهرو گر صد هنر دارد توکل بایدش\n\nبا چنین زلف و رخش بادا نظربازی حرام\nهر که روی یاسمین و جعد سنبل بایدش\n\nنازها زان نرگس مستانه‌اش باید کشید\nاین دل شوریده تا آن جعد و کاکل بایدش\n\nساقیا در گردش ساغر تعلل تا به چند\nدور چون با عاشقان افتد تسلسل بایدش\n\nکیست حافظ تا ننوشد باده بی آواز رود\nعاشق مسکین چرا چندین تجمل بایدش\n\n",
            "Source": "https://ganjoor.net/hafez/ghazal/sh276/",
            "Title": "\r\nغزل شمارهٔ ۲۷۶"
        },
        "2406": {
            "Audio": null,
            "Author": "حافظ",
            "Book": "غزلیات حافظ",
            "Poem": "فکر بلبل همه آن است که گل شد یارش\nگل در اندیشه که چون عشوه کند در کارش\n\nدلربایی همه آن نیست که عاشق بکشند\nخواجه آن است که باشد غم خدمتگارش\n\nجای آن است که خون موج زند در دل لعل\nزین تغابن که خزف می‌شکند بازارش\n\nبلبل از فیض گل آموخت سخن ور نه نبود\nاین همه قول و غزل تعبیه در منقارش\n\nای که در کوچه معشوقه ما می‌گذری\nبر حذر باش که سر می‌شکند دیوارش\n\nآن سفرکرده که صد قافله دل همره اوست\nهر کجا هست خدایا به سلامت دارش\n\nصحبت عافیتت گر چه خوش افتاد ای دل\nجانب عشق عزیز است فرومگذارش\n\nصوفی سرخوش از این دست که کج کرد کلاه\nبه دو جام دگر آشفته شود دستارش\n\nدل حافظ که به دیدار تو خوگر شده بود\nنازپرورد وصال است مجو آزارش\n\n",
            "Source": "https://ganjoor.net/hafez/ghazal/sh277/",
            "Title": "\r\nغزل شمارهٔ ۲۷۷"
        },
        "2407": {
            "Audio": null,
            "Author": "حافظ",
            "Book": "غزلیات حافظ",
            "Poem": "شراب تلخ می‌خواهم که مردافکن بود زورش\nکه تا یک دم بیاسایم ز دنیا و شر و شورش\n\nسماط دهر دون پرور ندارد شهد آسایش\nمذاق حرص و آز ای دل بشو از تلخ و از شورش\n\nبیاور می که نتوان شد ز مکر آسمان ایمن\nبه لعب زهره چنگی و مریخ سلحشورش\n\nکمند صید بهرامی بیفکن جام جم بردار\nکه من پیمودم این صحرا نه بهرام است و نه گورش\n\nبیا تا در می صافیت راز دهر بنمایم\nبه شرط آن که ننمایی به کج طبعان دل کورش\n\nنظر کردن به درویشان منافی بزرگی نیست\nسلیمان با چنان حشمت نظرها بود با مورش\n\nکمان ابروی جانان نمی‌پیچد سر از حافظ\nولیکن خنده می‌آید بدین بازوی بی زورش\n\n",
            "Source": "https://ganjoor.net/hafez/ghazal/sh278/",
            "Title": "\r\nغزل شمارهٔ ۲۷۸"
        },
        "2408": {
            "Audio": null,
            "Author": "حافظ",
            "Book": "غزلیات حافظ",
            "Poem": "خوشا شیراز و وضع بی‌مثالش\nخداوندا نگه دار از زوالش\n\nز رکن آباد ما صد لوحش الله\nکه عمر خضر می‌بخشد زلالش\n\nمیان جعفرآباد و مصلا\nعبیرآمیز می‌آید شمالش\n\nبه شیراز آی و فیض روح قدسی\nبجوی از مردم صاحب کمالش\n\nکه نام قند مصری برد آنجا\nکه شیرینان ندادند انفعالش\n\nصبا زان لولی شنگول سرمست\nچه داری آگهی چون است حالش\n\nگر آن شیرین پسر خونم بریزد\nدلا چون شیر مادر کن حلالش\n\nمکن از خواب بیدارم خدا را\nکه دارم خلوتی خوش با خیالش\n\nچرا حافظ چو می‌ترسیدی از هجر\nنکردی شکر ایام وصالش\n\n",
            "Source": "https://ganjoor.net/hafez/ghazal/sh279/",
            "Title": "\r\nغزل شمارهٔ ۲۷۹"
        },
        "2409": {
            "Audio": null,
            "Author": "حافظ",
            "Book": "غزلیات حافظ",
            "Poem": "چو برشکست صبا زلف عنبرافشانش\nبه هر شکسته که پیوست تازه شد جانش\n\nکجاست همنفسی تا به شرح عرضه دهم\nکه دل چه می‌کشد از روزگار هجرانش\n\nزمانه از ورق گل مثال روی تو بست\nولی ز شرم تو در غنچه کرد پنهانش\n\nتو خفته‌ای و نشد عشق را کرانه پدید\nتبارک الله از این ره که نیست پایانش\n\nجمال کعبه مگر عذر رهروان خواهد\nکه جان زنده دلان سوخت در بیابانش\n\nبدین شکسته بیت الحزن که می‌آرد\nنشان یوسف دل از چه زنخدانش\n\nبگیرم آن سر زلف و به دست خواجه دهم\nکه سوخت حافظ بی‌دل ز مکر و دستانش\n\n",
            "Source": "https://ganjoor.net/hafez/ghazal/sh280/",
            "Title": "\r\nغزل شمارهٔ ۲۸۰"
        },
        "2410": {
            "Audio": null,
            "Author": "حافظ",
            "Book": "غزلیات حافظ",
            "Poem": "یا رب این نوگل خندان که سپردی به منش\nمی‌سپارم به تو از چشم حسود چمنش\n\nگر چه از کوی وفا گشت به صد مرحله دور\nدور باد آفت دور فلک از جان و تنش\n\nگر به سرمنزل سلمی رسی ای باد صبا\nچشم دارم که سلامی برسانی ز منش\n\nبه ادب نافه گشایی کن از آن زلف سیاه\nجای دل‌های عزیز است به هم برمزنش\n\nگو دلم حق وفا با خط و خالت دارد\nمحترم دار در آن طره عنبرشکنش\n\nدر مقامی که به یاد لب او می نوشند\nسفله آن مست که باشد خبر از خویشتنش\n\nعرض و مال از در میخانه نشاید اندوخت\nهر که این آب خورد رخت به دریا فکنش\n\nهر که ترسد ز ملال انده عشقش نه حلال\nسر ما و قدمش یا لب ما و دهنش\n\nشعر حافظ همه بیت الغزل معرفت است\nآفرین بر نفس دلکش و لطف سخنش\n\n",
            "Source": "https://ganjoor.net/hafez/ghazal/sh281/",
            "Title": "\r\nغزل شمارهٔ ۲۸۱"
        },
        "2411": {
            "Audio": null,
            "Author": "حافظ",
            "Book": "غزلیات حافظ",
            "Poem": "ببرد از من قرار و طاقت و هوش\nبت سنگین دل سیمین بناگوش\n\nنگاری چابکی شنگی کلهدار\nظریفی مه وشی ترکی قباپوش\n\nز تاب آتش سودای عشقش\nبه سان دیگ دایم می‌زنم جوش\n\nچو پیراهن شوم آسوده خاطر\nگرش همچون قبا گیرم در آغوش\n\nاگر پوسیده گردد استخوانم\nنگردد مهرت از جانم فراموش\n\nدل و دینم دل و دینم ببرده‌ست\nبر و دوشش بر و دوشش بر و دوش\n\nدوای تو دوای توست حافظ\nلب نوشش لب نوشش لب نوش\n\n",
            "Source": "https://ganjoor.net/hafez/ghazal/sh282/",
            "Title": "\r\nغزل شمارهٔ ۲۸۲"
        },
        "2412": {
            "Audio": null,
            "Author": "حافظ",
            "Book": "غزلیات حافظ",
            "Poem": "سحر ز هاتف غیبم رسید مژده به گوش\nکه دور شاه شجاع است می دلیر بنوش\n\nشد آن که اهل نظر بر کناره می‌رفتند\nهزار گونه سخن در دهان و لب خاموش\n\nبه صوت چنگ بگوییم آن حکایت‌ها\nکه از نهفتن آن دیگ سینه می‌زد جوش\n\nشراب خانگی ترس محتسب خورده\nبه روی یار بنوشیم و بانگ نوشانوش\n\nز کوی میکده دوشش به دوش می‌بردند\nامام شهر که سجاده می‌کشید به دوش\n\nدلا دلالت خیرت کنم به راه نجات\nمکن به فسق مباهات و زهد هم مفروش\n\nمحل نور تجلیست رای انور شاه\nچو قرب او طلبی در صفای نیت کوش\n\nبه جز ثنای جلالش مساز ورد ضمیر\nکه هست گوش دلش محرم پیام سروش\n\nرموز مصلحت ملک خسروان دانند\nگدای گوشه نشینی تو حافظا مخروش\n\n",
            "Source": "https://ganjoor.net/hafez/ghazal/sh283/",
            "Title": "\r\nغزل شمارهٔ ۲۸۳"
        },
        "2413": {
            "Audio": null,
            "Author": "حافظ",
            "Book": "غزلیات حافظ",
            "Poem": "هاتفی از گوشه میخانه دوش\nگفت ببخشند گنه می بنوش\n\nلطف الهی بکند کار خویش\nمژده رحمت برساند سروش\n\nاین خرد خام به میخانه بر\nتا می لعل آوردش خون به جوش\n\nگر چه وصالش نه به کوشش دهند\nهر قدر ای دل که توانی بکوش\n\nلطف خدا بیشتر از جرم ماست\nنکته سربسته چه دانی خموش\n\nگوش من و حلقه گیسوی یار\nروی من و خاک در می فروش\n\nرندی حافظ نه گناهیست صعب\nبا کرم پادشه عیب پوش\n\nداور دین شاه شجاع آن که کرد\nروح قدس حلقه امرش به گوش\n\nای ملک العرش مرادش بده\nو از خطر چشم بدش دار گوش\n\n",
            "Source": "https://ganjoor.net/hafez/ghazal/sh284/",
            "Title": "\r\nغزل شمارهٔ ۲۸۴"
        },
        "2414": {
            "Audio": null,
            "Author": "حافظ",
            "Book": "غزلیات حافظ",
            "Poem": "در عهد پادشاه خطابخش جرم پوش\nحافظ قرابه کش شد و مفتی پیاله نوش\n\nصوفی ز کنج صومعه با پای خم نشست\nتا دید محتسب که سبو می‌کشد به دوش\n\nاحوال شیخ و قاضی و شرب الیهودشان\nکردم سؤال صبحدم از پیر می فروش\n\nگفتا نه گفتنیست سخن گر چه محرمی\nدرکش زبان و پرده نگه دار و می بنوش\n\nساقی بهار می‌رسد و وجه می نماند\nفکری بکن که خون دل آمد ز غم به جوش\n\nعشق است و مفلسی و جوانی و نوبهار\nعذرم پذیر و جرم به ذیل کرم بپوش\n\nتا چند همچو شمع زبان آوری کنی\nپروانه مراد رسید ای محب خموش\n\nای پادشاه صورت و معنی که مثل تو\nنادیده هیچ دیده و نشنیده هیچ گوش\n\nچندان بمان که خرقه ازرق کند قبول\nبخت جوانت از فلک پیر ژنده پوش\n\n",
            "Source": "https://ganjoor.net/hafez/ghazal/sh285/",
            "Title": "\r\nغزل شمارهٔ ۲۸۵"
        },
        "2415": {
            "Audio": null,
            "Author": "حافظ",
            "Book": "غزلیات حافظ",
            "Poem": "دوش با من گفت پنهان کاردانی تیزهوش\nوز شما پنهان نشاید کرد سر می فروش\n\nگفت آسان گیر بر خود کارها کز روی طبع\nسخت می‌گردد جهان بر مردمان سخت‌کوش\n\nوان گهم در داد جامی کز فروغش بر فلک\nزهره در رقص آمد و بربط زنان می‌گفت نوش\n\nبا دل خونین لب خندان بیاور همچو جام\nنی گرت زخمی رسد آیی چو چنگ اندر خروش\n\nتا نگردی آشنا زین پرده رمزی نشنوی\nگوش نامحرم نباشد جای پیغام سروش\n\nگوش کن پند ای پسر وز بهر دنیا غم مخور\nگفتمت چون در حدیثی گر توانی داشت هوش\n\nدر حریم عشق نتوان زد دم از گفت و شنید\nزان که آنجا جمله اعضا چشم باید بود و گوش\n\nبر بساط نکته دانان خودفروشی شرط نیست\nیا سخن دانسته گو ای مرد عاقل یا خموش\n\nساقیا می ده که رندی‌های حافظ فهم کرد\nآصف صاحب قران جرم بخش عیب پوش\n\n",
            "Source": "https://ganjoor.net/hafez/ghazal/sh286/",
            "Title": "\r\nغزل شمارهٔ ۲۸۶"
        },
        "2416": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای همه شکل تو مطبوع و همه جای تو خوش\nدلم از عشوه شیرین شکرخای تو خوش\n\nهمچو گلبرگ طری هست وجود تو لطیف\nهمچو سرو چمن خلد سراپای تو خوش\n\nشیوه و ناز تو شیرین خط و خال تو ملیح\nچشم و ابروی تو زیبا قد و بالای تو خوش\n\nهم گلستان خیالم ز تو پر نقش و نگار\nهم مشام دلم از زلف سمن سای تو خوش\n\nدر ره عشق که از سیل بلا نیست گذار\nکرده‌ام خاطر خود را به تمنای تو خوش\n\nشکر چشم تو چه گویم که بدان بیماری\nمی‌کند درد مرا از رخ زیبای تو خوش\n\nدر بیابان طلب گر چه ز هر سو خطریست\nمی‌رود حافظ بی‌دل به تولای تو خوش\n\n",
            "Source": "https://ganjoor.net/hafez/ghazal/sh287/",
            "Title": "\r\nغزل شمارهٔ ۲۸۷"
        },
        "2417": {
            "Audio": null,
            "Author": "حافظ",
            "Book": "غزلیات حافظ",
            "Poem": "کنار آب و پای بید و طبع شعر و یاری خوش\nمعاشر دلبری شیرین و ساقی گلعذاری خوش\n\nالا ای دولتی طالع که قدر وقت می‌دانی\nگوارا بادت این عشرت که داری روزگاری خوش\n\nهر آن کس را که در خاطر ز عشق دلبری باریست\nسپندی گو بر آتش نه که دارد کار و باری خوش\n\nعروس طبع را زیور ز فکر بکر می‌بندم\nبود کز دست ایامم به دست افتد نگاری خوش\n\nشب صحبت غنیمت دان و داد خوشدلی بستان\nکه مهتابی دل افروز است و طرف لاله زاری خوش\n\nمیی در کاسه چشم است ساقی را بنامیزد\nکه مستی می‌کند با عقل و می‌بخشد خماری خوش\n\nبه غفلت عمر شد حافظ بیا با ما به میخانه\nکه شنگولان خوش باشت بیاموزند کاری خوش\n\n",
            "Source": "https://ganjoor.net/hafez/ghazal/sh288/",
            "Title": "\r\nغزل شمارهٔ ۲۸۸"
        },
        "2418": {
            "Audio": null,
            "Author": "حافظ",
            "Book": "غزلیات حافظ",
            "Poem": "مجمع خوبی و لطف است عذار چو مهش\nلیکنش مهر و وفا نیست خدایا بدهش\n\nدلبرم شاهد و طفل است و به بازی روزی\nبکشد زارم و در شرع نباشد گنهش\n\nمن همان به که از او نیک نگه دارم دل\nکه بد و نیک ندیده‌ست و ندارد نگهش\n\nبوی شیر از لب همچون شکرش می‌آید\nگر چه خون می‌چکد از شیوه چشم سیهش\n\nچارده ساله بتی چابک شیرین دارم\nکه به جان حلقه به گوش است مه چاردهش\n\nاز پی آن گل نورسته دل ما یا رب\nخود کجا شد که ندیدیم در این چند گهش\n\nیار دلدار من ار قلب بدین سان شکند\nببرد زود به جانداری خود پادشهش\n\nجان به شکرانه کنم صرف گر آن دانه در\nصدف سینه حافظ بود آرامگهش\n\n",
            "Source": "https://ganjoor.net/hafez/ghazal/sh289/",
            "Title": "\r\nغزل شمارهٔ ۲۸۹"
        },
        "2419": {
            "Audio": null,
            "Author": "حافظ",
            "Book": "غزلیات حافظ",
            "Poem": "دلم رمیده شد و غافلم من درویش\nکه آن شکاری سرگشته را چه آمد پیش\n\nچو بید بر سر ایمان خویش می‌لرزم\nکه دل به دست کمان ابروییست کافرکیش\n\nخیال حوصله بحر می‌پزد هیهات\nچه‌هاست در سر این قطره محال اندیش\n\nبنازم آن مژه شوخ عافیت کش را\nکه موج می‌زندش آب نوش بر سر نیش\n\nز آستین طبیبان هزار خون بچکد\nگرم به تجربه دستی نهند بر دل ریش\n\nبه کوی میکده گریان و سرفکنده روم\nچرا که شرم همی‌آیدم ز حاصل خویش\n\nنه عمر خضر بماند نه ملک اسکندر\nنزاع بر سر دنیی دون مکن درویش\n\nبدان کمر نرسد دست هر گدا حافظ\nخزانه‌ای به کف آور ز گنج قارون بیش\n\n",
            "Source": "https://ganjoor.net/hafez/ghazal/sh290/",
            "Title": "\r\nغزل شمارهٔ ۲۹۰"
        },
        "2420": {
            "Audio": null,
            "Author": "حافظ",
            "Book": "غزلیات حافظ",
            "Poem": "ما آزموده‌ایم در این شهر بخت خویش\nبیرون کشید باید از این ورطه رخت خویش\n\nاز بس که دست می‌گزم و آه می‌کشم\nآتش زدم چو گل به تن لخت لخت خویش\n\nدوشم ز بلبلی چه خوش آمد که می‌سرود\nگل گوش پهن کرده ز شاخ درخت خویش\n\nکای دل تو شاد باش که آن یار تندخو\nبسیار تندروی نشیند ز بخت خویش\n\nخواهی که سخت و سست جهان بر تو بگذرد\nبگذر ز عهد سست و سخن‌های سخت خویش\n\nوقت است کز فراق تو وز سوز اندرون\nآتش درافکنم به همه رخت و پخت خویش\n\nای حافظ ار مراد میسر شدی مدام\nجمشید نیز دور نماندی ز تخت خویش\n\n",
            "Source": "https://ganjoor.net/hafez/ghazal/sh291/",
            "Title": "\r\nغزل شمارهٔ ۲۹۱"
        },
        "2421": {
            "Audio": null,
            "Author": "حافظ",
            "Book": "غزلیات حافظ",
            "Poem": "قسم به حشمت و جاه و جلال شاه شجاع\nکه نیست با کسم از بهر مال و جاه نزاع\n\nشراب خانگیم بس می مغانه بیار\nحریف باده رسید ای رفیق توبه وداع\n\nخدای را به می‌ام شست و شوی خرقه کنید\nکه من نمی‌شنوم بوی خیر از این اوضاع\n\nببین که رقص کنان می‌رود به ناله چنگ\nکسی که رخصه نفرمودی استماع سماع\n\nبه عاشقان نظری کن به شکر این نعمت\nکه من غلام مطیعم تو پادشاه مطاع\n\nبه فیض جرعه جام تو تشنه‌ایم ولی\nنمی‌کنیم دلیری نمی‌دهیم صداع\n\nجبین و چهره حافظ خدا جدا مکناد\nز خاک بارگه کبریای شاه شجاع\n\n",
            "Source": "https://ganjoor.net/hafez/ghazal/sh292/",
            "Title": "\r\nغزل شمارهٔ ۲۹۲"
        },
        "2422": {
            "Audio": null,
            "Author": "حافظ",
            "Book": "غزلیات حافظ",
            "Poem": "بامدادان که ز خلوتگه کاخ ابداع\nشمع خاور فکند بر همه اطراف شعاع\n\nبرکشد آینه از جیب افق چرخ و در آن\nبنماید رخ گیتی به هزاران انواع\n\nدر زوایای طربخانه جمشید فلک\nارغنون ساز کند زهره به آهنگ سماع\n\nچنگ در غلغله آید که کجا شد منکر\nجام در قهقهه آید که کجا شد مناع\n\nوضع دوران بنگر ساغر عشرت بر گیر\nکه به هر حالتی این است بهین اوضاع\n\nطره شاهد دنیی همه بند است و فریب\nعارفان بر سر این رشته نجویند نزاع\n\nعمر خسرو طلب ار نفع جهان می‌خواهی\nکه وجودیست عطابخش کریم نفاع\n\nمظهر لطف ازل روشنی چشم امل\nجامع علم و عمل جان جهان شاه شجاع\n\n",
            "Source": "https://ganjoor.net/hafez/ghazal/sh293/",
            "Title": "\r\nغزل شمارهٔ ۲۹۳"
        },
        "2423": {
            "Audio": null,
            "Author": "حافظ",
            "Book": "غزلیات حافظ",
            "Poem": "در وفای عشق تو مشهور خوبانم چو شمع\nشب نشین کوی سربازان و رندانم چو شمع\n\nروز و شب خوابم نمی‌آید به چشم غم پرست\nبس که در بیماری هجر تو گریانم چو شمع\n\nرشته صبرم به مقراض غمت ببریده شد\nهمچنان در آتش مهر تو سوزانم چو شمع\n\nگر کمیت اشک گلگونم نبودی گرم رو\nکی شدی روشن به گیتی راز پنهانم چو شمع\n\nدر میان آب و آتش همچنان سرگرم توست\nاین دل زار نزار اشک بارانم چو شمع\n\nدر شب هجران مرا پروانه وصلی فرست\nور نه از دردت جهانی را بسوزانم چو شمع\n\nبی جمال عالم آرای تو روزم چون شب است\nبا کمال عشق تو در عین نقصانم چو شمع\n\nکوه صبرم نرم شد چون موم در دست غمت\nتا در آب و آتش عشقت گدازانم چو شمع\n\nهمچو صبحم یک نفس باقیست با دیدار تو\nچهره بنما دلبرا تا جان برافشانم چو شمع\n\nسرفرازم کن شبی از وصل خود ای نازنین\nتا منور گردد از دیدارت ایوانم چو شمع\n\nآتش مهر تو را حافظ عجب در سر گرفت\nآتش دل کی به آب دیده بنشانم چو شمع\n\n",
            "Source": "https://ganjoor.net/hafez/ghazal/sh294/",
            "Title": "\r\nغزل شمارهٔ ۲۹۴"
        },
        "2424": {
            "Audio": null,
            "Author": "حافظ",
            "Book": "غزلیات حافظ",
            "Poem": "سحر به بوی گلستان دمی شدم در باغ\nکه تا چو بلبل بیدل کنم علاج دماغ\n\nبه جلوه گل سوری نگاه می‌کردم\nکه بود در شب تیره به روشنی چو چراغ\n\nچنان به حسن و جوانی خویشتن مغرور\nکه داشت از دل بلبل هزار گونه فراغ\n\nگشاده نرگس رعنا ز حسرت آب از چشم\nنهاده لاله ز سودا به جان و دل صد داغ\n\nزبان کشیده چو تیغی به سرزنش سوسن\nدهان گشاده شقایق چو مردم ایغاغ\n\nیکی چو باده پرستان صراحی اندر دست\nیکی چو ساقی مستان به کف گرفته ایاغ\n\nنشاط و عیش و جوانی چو گل غنیمت دان\nکه حافظا نبود بر رسول غیر بلاغ\n\n",
            "Source": "https://ganjoor.net/hafez/ghazal/sh295/",
            "Title": "\r\nغزل شمارهٔ ۲۹۵"
        },
        "2425": {
            "Audio": null,
            "Author": "حافظ",
            "Book": "غزلیات حافظ",
            "Poem": "طالع اگر مدد دهد دامنش آورم به کف\nگر بکشم زهی طرب ور بکشد زهی شرف\n\nطرف کرم ز کس نبست این دل پر امید من\nگر چه سخن همی‌برد قصه من به هر طرف\n\nاز خم ابروی توام هیچ گشایشی نشد\nوه که در این خیال کج عمر عزیز شد تلف\n\nابروی دوست کی شود دستکش خیال من\nکس نزده‌ست از این کمان تیر مراد بر هدف\n\nچند به ناز پرورم مهر بتان سنگدل\nیاد پدر نمی‌کنند این پسران ناخلف\n\nمن به خیال زاهدی گوشه‌نشین و طرفه آنک\nمغبچه‌ای ز هر طرف می‌زندم به چنگ و دف\n\nبی خبرند زاهدان نقش بخوان ولاتقل\nمست ریاست محتسب باده بده ولاتخف\n\nصوفی شهر بین که چون لقمه شبهه می‌خورد\nپاردمش دراز باد آن حیوان خوش علف\n\nحافظ اگر قدم زنی در ره خاندان به صدق\nبدرقه رهت شود همت شحنه نجف\n\n",
            "Source": "https://ganjoor.net/hafez/ghazal/sh296/",
            "Title": "\r\nغزل شمارهٔ ۲۹۶"
        },
        "2426": {
            "Audio": null,
            "Author": "حافظ",
            "Book": "غزلیات حافظ",
            "Poem": "زبان خامه ندارد سر بیان فراق\nوگرنه شرح دهم با تو داستان فراق\n\nدریغ مدت عمرم که بر امید وصال\nبه سر رسید و نیامد به سر زمان فراق\n\nسری که بر سر گردون به فخر می‌سودم\nبه راستان که نهادم بر آستان فراق\n\nچگونه باز کنم بال در هوای وصال\nکه ریخت مرغ دلم پر در آشیان فراق\n\nکنون چه چاره که در بحر غم به گردابی\nفتاد زورق صبرم ز بادبان فراق\n\nبسی نماند که کشتی عمر غرقه شود\nز موج شوق تو در بحر بی‌کران فراق\n\nاگر به دست من افتد فراق را بکشم\nکه روز هجر سیه باد و خان و مان فراق\n\nرفیق خیل خیالیم و همنشین شکیب\nقرین آتش هجران و هم قران فراق\n\nچگونه دعوی وصلت کنم به جان که شده‌ست\nتنم وکیل قضا و دلم ضمان فراق\n\nز سوز شوق دلم شد کباب دور از یار\nمدام خون جگر می‌خورم ز خوان فراق\n\nفلک چو دید سرم را اسیر چنبر عشق\nببست گردن صبرم به ریسمان فراق\n\nبه پای شوق گر این ره به سر شدی حافظ\nبه دست هجر ندادی کسی عنان فراق\n\n",
            "Source": "https://ganjoor.net/hafez/ghazal/sh297/",
            "Title": "\r\nغزل شمارهٔ ۲۹۷"
        },
        "2427": {
            "Audio": null,
            "Author": "حافظ",
            "Book": "غزلیات حافظ",
            "Poem": "مقام امن و می بی‌غش و رفیق شفیق\nگرت مدام میسر شود زهی توفیق\n\nجهان و کار جهان جمله هیچ بر هیچ است\nهزار بار من این نکته کرده‌ام تحقیق\n\nدریغ و درد که تا این زمان ندانستم\nکه کیمیای سعادت رفیق بود رفیق\n\nبه مأمنی رو و فرصت شمر غنیمت وقت\nکه در کمینگه عمرند قاطعان طریق\n\nبیا که توبه ز لعل نگار و خنده جام\nحکایتیست که عقلش نمی‌کند تصدیق\n\nاگر چه موی میانت به چون منی نرسد\nخوش است خاطرم از فکر این خیال دقیق\n\nحلاوتی که تو را در چه زنخدان است\nبه کنه آن نرسد صد هزار فکر عمیق\n\nاگر به رنگ عقیقی شد اشک من چه عجب\nکه مهر خاتم لعل تو هست همچو عقیق\n\nبه خنده گفت که حافظ غلام طبع توام\nببین که تا به چه حدم همی‌کند تحمیق\n\n",
            "Source": "https://ganjoor.net/hafez/ghazal/sh298/",
            "Title": "\r\nغزل شمارهٔ ۲۹۸"
        },
        "2428": {
            "Audio": null,
            "Author": "حافظ",
            "Book": "غزلیات حافظ",
            "Poem": "اگر شراب خوری جرعه‌ای فشان بر خاک\nاز آن گناه که نفعی رسد به غیر چه باک\n\nبرو به هر چه تو داری بخور دریغ مخور\nکه بی‌دریغ زند روزگار تیغ هلاک\n\nبه خاک پای تو ای سرو نازپرور من\nکه روز واقعه پا وا مگیرم از سر خاک\n\nچه دوزخی چه بهشتی چه آدمی چه پری\nبه مذهب همه کفر طریقت است امساک\n\nمهندس فلکی راه دیر شش جهتی\nچنان ببست که ره نیست زیر دیر مغاک\n\nفریب دختر رز طرفه می‌زند ره عقل\nمباد تا به قیامت خراب طارم تاک\n\nبه راه میکده حافظ خوش از جهان رفتی\nدعای اهل دلت باد مونس دل پاک\n\n",
            "Source": "https://ganjoor.net/hafez/ghazal/sh299/",
            "Title": "\r\nغزل شمارهٔ ۲۹۹"
        },
        "2429": {
            "Audio": "https://i.ganjoor.net/a/2429.ogg",
            "Author": "حافظ",
            "Book": "غزلیات حافظ",
            "Poem": "هزار دشمنم ار می‌کنند قصد هلاک\nگرم تو دوستی از دشمنان ندارم باک\n\nمرا امید وصال تو زنده می‌دارد\nو گر نه هر دمم از هجر توست بیم هلاک\n\nنفس نفس اگر از باد نشنوم بویش\nزمان زمان چو گل از غم کنم گریبان چاک\n\nرود به خواب دو چشم از خیال تو هیهات\nبود صبور دل اندر فراق تو حاشاک\n\nاگر تو زخم زنی به که دیگری مرهم\nو گر تو زهر دهی به که دیگری تریاک\n\nبضرب سیفک قتلی حیاتنا ابدا\nلأن روحی قد طاب ان یکون فداک\n\nعنان مپیچ که گر می‌زنی به شمشیرم\nسپر کنم سر و دستت ندارم از فتراک\n\nتو را چنان که تویی هر نظر کجا بیند\nبه قدر دانش خود هر کسی کند ادراک\n\nبه چشم خلق عزیز جهان شود حافظ\nکه بر در تو نهد روی مسکنت بر خاک\n\n",
            "Source": "https://ganjoor.net/hafez/ghazal/sh300/",
            "Title": "\r\nغزل شمارهٔ ۳۰۰"
        },
        "2430": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای دل ریش مرا با لب تو حق نمک\nحق نگه دار که من می‌روم الله معک\n\nتویی آن گوهر پاکیزه که در عالم قدس\nذکر خیر تو بود حاصل تسبیح ملک\n\nدر خلوص منت ار هست شکی تجربه کن\nکس عیار زر خالص نشناسد چو محک\n\nگفته بودی که شوم مست و دو بوست بدهم\nوعده از حد بشد و ما نه دو دیدیم و نه یک\n\nبگشا پسته خندان و شکرریزی کن\nخلق را از دهن خویش مینداز به شک\n\nچرخ برهم زنم ار غیر مرادم گردد\nمن نه آنم که زبونی کشم از چرخ فلک\n\nچون بر حافظ خویشش نگذاری باری\nای رقیب از بر او یک دو قدم دورترک\n\n",
            "Source": "https://ganjoor.net/hafez/ghazal/sh301/",
            "Title": "\r\nغزل شمارهٔ ۳۰۱"
        },
        "2431": {
            "Audio": null,
            "Author": "حافظ",
            "Book": "غزلیات حافظ",
            "Poem": "خوش خبر باشی ای نسیم شمال\nکه به ما می‌رسد زمان وصال\n\nقصّةُ العشقِ لا انفصام لها\nفُصِمَت ها هُنا لسانُ القال\n\nما لِسَلمی و من بذی سَلَمِ\nأینَ جیرانُنا و کیف الحال\n\nعَفَتِ الدارُ بعدَ عافیةٍ\nفاسألوا حالَها عَنِ الاطلال\n\nفی جمالِ الکمالِ نِلتَ مُنی\nصَرَّفَ اللهُ عَنکَ عَینَ کمال\n\nیا برید الحِمی حَماکَ الله\nمرحباً مرحباً تعال تعال\n\nعرصهٔ بزمگاه خالی ماند\nاز حریفان و جام مالامال\n\nسایه افکند حالیا شب هجر\nتا چه بازند شب روان خیال\n\nترک ما سوی کس نمی‌نگرد\nآه از این کبریا و جاه و جلال\n\nحافظا عشق و صابری تا چند\nنالهٔ عاشقان خوش است بنال\n\n",
            "Source": "https://ganjoor.net/hafez/ghazal/sh302/",
            "Title": "\r\nغزل شمارهٔ ۳۰۲"
        },
        "2432": {
            "Audio": null,
            "Author": "حافظ",
            "Book": "غزلیات حافظ",
            "Poem": "شَمَمتُ روحَ وِدادٍ و شِمتُ برقَ وصال\nبیا که بوی تو را میرم ای نسیم شمال\n\nاَحادیاً بجمالِ الحبیبِ قِف وانزِل\nکه نیست صبر جمیلم ز اشتیاق جمال\n\nحکایت شب هجران فروگذاشته به\nبه شکر آن که برافکند پرده روز وصال\n\nبیا که پردهٔ گلریز هفت خانه چشم\nکشیده‌ایم به تحریر کارگاه خیال\n\nچو یار بر سر صلح است و عذر می‌طلبد\nتوان گذشت ز جور رقیب در همه حال\n\nبه جز خیال دهان تو نیست در دل تنگ\nکه کس مباد چو من در پی خیال محال\n\nقتیل عشق تو شد حافظ غریب ولی\nبه خاک ما گذری کن که خون مات حلال\n\n",
            "Source": "https://ganjoor.net/hafez/ghazal/sh303/",
            "Title": "\r\nغزل شمارهٔ ۳۰۳"
        },
        "2433": {
            "Audio": null,
            "Author": "حافظ",
            "Book": "غزلیات حافظ",
            "Poem": "دارای جهان نصرت دین خسرو کامل\nیحیی بن مظفر ملک عالم عادل\n\nای درگه اسلام پناه تو گشاده\nبر روی زمین روزنه جان و در دل\n\nتعظیم تو بر جان و خرد واجب و لازم\nانعام تو بر کون و مکان فایض و شامل\n\nروز ازل از کلک تو یک قطره سیاهی\nبر روی مه افتاد که شد حل مسائل\n\nخورشید چو آن خال سیه دید به دل گفت\nای کاج که من بودمی آن هندوی مقبل\n\nشاها فلک از بزم تو در رقص و سماع است\nدست طرب از دامن این زمزمه مگسل\n\nمی نوش و جهان بخش که از زلف کمندت\nشد گردن بدخواه گرفتار سلاسل\n\nدور فلکی یک سره بر منهج عدل است\nخوش باش که ظالم نبرد راه به منزل\n\nحافظ قلم شاه جهان مقسم رزق است\nاز بهر معیشت مکن اندیشه باطل\n\n",
            "Source": "https://ganjoor.net/hafez/ghazal/sh304/",
            "Title": "\r\nغزل شمارهٔ ۳۰۴"
        },
        "2434": {
            "Audio": null,
            "Author": "حافظ",
            "Book": "غزلیات حافظ",
            "Poem": "به وقت گل شدم از توبهٔ شراب خجل\nکه کس مباد ز کردار ناصواب خجل\n\nصلاح ما همه دام ره است و من زین بحث\nنیم ز شاهد و ساقی به هیچ باب خجل\n\nبود که یار نرنجد ز ما به خلق کریم\nکه از سؤال ملولیم و از جواب خجل\n\nز خون که رفت شب دوش از سراچهٔ چشم\nشدیم در نظر رهروان خواب خجل\n\nرواست نرگس مست ار فکند سر در پیش\nکه شد ز شیوهٔ آن چشم پر عتاب خجل\n\nتویی که خوبتری ز آفتاب و شکر خدا\nکه نیستم ز تو در روی آفتاب خجل\n\nحجاب ظلمت از آن بست آب خضر که گشت\nز شعر حافظ و آن طبع همچو آب خجل\n\n",
            "Source": "https://ganjoor.net/hafez/ghazal/sh305/",
            "Title": "\r\nغزل شمارهٔ ۳۰۵"
        },
        "2435": {
            "Audio": null,
            "Author": "حافظ",
            "Book": "غزلیات حافظ",
            "Poem": "اگر به کوی تو باشد مرا مجال وصول\nرسد به دولت وصل تو کار من به اصول\n\nقرار برده ز من آن دو نرگس رعنا\nفراغ برده ز من آن دو جادوی مکحول\n\nچو بر در تو من بینوای بی زر و زور\nبه هیچ باب ندارم ره خروج و دخول\n\nکجا روم چه کنم چاره از کجا جویم\nکه گشته‌ام ز غم و جور روزگار ملول\n\nمن شکستهٔ بدحال زندگی یابم\nدر آن زمان که به تیغ غمت شوم مقتول\n\nخرابتر ز دل من غم تو جای نیافت\nکه ساخت در دل تنگم قرارگاه نزول\n\nدل از جواهر مهرت چو صیقلی دارد\nبود ز زنگ حوادث هر آینه مصقول\n\nچه جرم کرده‌ام ای جان و دل به حضرت تو\nکه طاعت من بیدل نمی‌شود مقبول\n\nبه درد عشق بساز و خموش کن حافظ\nرموز عشق مکن فاش پیش اهل عقول\n\n",
            "Source": "https://ganjoor.net/hafez/ghazal/sh306/",
            "Title": "\r\nغزل شمارهٔ ۳۰۶"
        },
        "2436": {
            "Audio": null,
            "Author": "حافظ",
            "Book": "غزلیات حافظ",
            "Poem": "هر نکته‌ای که گفتم در وصف آن شمایل\nهر کو شنید گفتا للهِ دَرُّ قائل\n\nتحصیل عشق و رندی آسان نمود اول\nآخر بسوخت جانم در کسب این فضایل\n\nحلاج بر سر دار این نکته خوش سراید\nاز شافعی نپرسند امثال این مسائل\n\nگفتم که کی ببخشی بر جان ناتوانم\nگفت آن زمان که نبود جان در میانه حائل\n\nدل داده‌ام به یاری شوخی کشی نگاری\nمرضیّةُ السجایا محمودةُ الخصائل\n\nدر عین گوشه‌گیری بودم چو چشم مستت\nو اکنون شدم به مستان چون ابروی تو مایل\n\nاز آب دیده صد ره طوفان نوح دیدم\nوز لوح سینه نقشت هرگز نگشت زایل\n\nای دوست دست حافظ تعویذ چشم زخم است\nیا رب ببینم آن را در گردنت حمایل\n\n",
            "Source": "https://ganjoor.net/hafez/ghazal/sh307/",
            "Title": "\r\nغزل شمارهٔ ۳۰۷"
        },
        "2437": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای رخت چون خلد و لعلت سلسبیل\nسلسبیلت کرده جان و دل سبیل\n\nسبزپوشان خطت بر گرد لب\nهمچو مورانند گرد سلسبیل\n\nناوک چشم تو در هر گوشه‌ای\nهمچو من افتاده دارد صد قتیل\n\nیا رب این آتش که در جان من است\nسرد کن زان سان که کردی بر خلیل\n\nمن نمی‌یابم مجال ای دوستان\nگر چه دارد او جمالی بس جمیل\n\nپای ما لنگ است و منزل بس دراز\nدست ما کوتاه و خرما بر نخیل\n\nحافظ از سرپنجهٔ عشق نگار\nهمچو مور افتاده شد در پای پیل\n\nشاه عالم را بقا و عز و ناز\nباد و هر چیزی که باشد زین قبیل\n\n",
            "Source": "https://ganjoor.net/hafez/ghazal/sh308/",
            "Title": "\r\nغزل شمارهٔ ۳۰۸"
        },
        "2438": {
            "Audio": null,
            "Author": "حافظ",
            "Book": "غزلیات حافظ",
            "Poem": "عشقبازی و جوانی و شراب لعل فام\nمجلس انس و حریف همدم و شرب مدام\n\nساقی شکردهان و مطرب شیرین سخن\nهمنشینی نیک کردار و ندیمی نیک نام\n\nشاهدی از لطف و پاکی رشک آب زندگی\nدلبری در حسن و خوبی غیرت ماه تمام\n\nبزمگاهی دلنشان چون قصر فردوس برین\nگلشنی پیرامنش چون روضهٔ دارالسلام\n\nصف نشینان نیکخواه و پیشکاران با ادب\nدوستداران صاحب‌اسرار و حریفان دوستکام\n\nبادهٔ گلرنگ تلخ تیز خوشخوار سبک\nنقلش از لعل نگار و نقلش از یاقوت خام\n\nغمزهٔ ساقی به یغمای خرد آهخته تیغ\nزلف جانان از برای صید دل گسترده دام\n\nنکته‌دانی بذله‌گو چون حافظ شیرین سخن\nبخشش‌آموزی جهان‌افروز چون حاجی قوام\n\nهر که این عشرت نخواهد خوشدلی بر وی تباه\nوان که این مجلس نجوید زندگی بر وی حرام\n\n",
            "Source": "https://ganjoor.net/hafez/ghazal/sh309/",
            "Title": "\r\nغزل شمارهٔ ۳۰۹"
        },
        "2439": {
            "Audio": null,
            "Author": "حافظ",
            "Book": "غزلیات حافظ",
            "Poem": "مرحبا طایر فرخ پی فرخنده پیام\nخیر مقدم چه خبر دوست کجا راه کدام\n\nیا رب این قافله را لطف ازل بدرقه باد\nکه از او خصم به دام آمد و معشوقه به کام\n\nماجرای من و معشوق مرا پایان نیست\nهر چه آغاز ندارد نپذیرد انجام\n\nگل ز حد برد تنعم نفسی رخ بنما\nسرو می‌نازد و خوش نیست خدا را بخرام\n\nزلف دلدار چو زنار همی‌فرماید\nبرو ای شیخ که شد بر تن ما خرقه حرام\n\nمرغ روحم که همی‌زد ز سر سدره صفیر\nعاقبت دانهٔ خال تو فکندش در دام\n\nچشم بیمار مرا خواب نه در خور باشد\nمن لَهُ یَقتُلُ داءٌ دَنَفٌ کیفَ ینام\n\nتو ترحم نکنی بر من مخلص گفتم\nذاکَ دعوایَ و ها انتَ و تلکَ الایام\n\nحافظ ار میل به ابروی تو دارد شاید\nجای در گوشه محراب کنند اهل کلام\n\n",
            "Source": "https://ganjoor.net/hafez/ghazal/sh310/",
            "Title": "\r\nغزل شمارهٔ ۳۱۰"
        },
        "2440": {
            "Audio": null,
            "Author": "حافظ",
            "Book": "غزلیات حافظ",
            "Poem": "عاشق روی جوانی خوش نوخاسته‌ام\nوز خدا دولت این غم به دعا خواسته‌ام\n\nعاشق و رند و نظربازم و می‌گویم فاش\nتا بدانی که به چندین هنر آراسته‌ام\n\nشرمم از خرقه آلوده خود می‌آید\nکه بر او وصله به صد شعبده پیراسته‌ام\n\nخوش بسوز از غمش ای شمع که اینک من نیز\nهم بدین کار کمربسته و برخاسته‌ام\n\nبا چنین حیرتم از دست بشد صرفه کار\nدر غم افزوده‌ام آنچ از دل و جان کاسته‌ام\n\nهمچو حافظ به خرابات روم جامه قبا\nبو که در بر کشد آن دلبر نوخاسته‌ام\n\n",
            "Source": "https://ganjoor.net/hafez/ghazal/sh311/",
            "Title": "\r\nغزل شمارهٔ ۳۱۱"
        },
        "2441": {
            "Audio": null,
            "Author": "حافظ",
            "Book": "غزلیات حافظ",
            "Poem": "بُشری اِذِ السّلامةُ حَلَّت بِذی سَلَم\nللهِ حمدُ مُعتَرِفٍ غایةَ النِّعَم\n\nآن خوش خبر کجاست که این فتح مژده داد\nتا جان فشانمش چو زر و سیم در قدم\n\nاز بازگشت شاه در این طرفه منزل است\nآهنگ خصم او به سراپردهٔ عدم\n\nپیمان شکن هرآینه گردد شکسته حال\nانَّ العُهودَ عِندَ مَلیکِ النُّهی ذِمَم\n\nمی‌جست از سحاب امل رحمتی ولی\nجز دیده‌اش معاینه بیرون نداد نم\n\nدر نیل غم فتاد سپهرش به طنز گفت\nالآنَ قَد نَدِمتَ و ما یَنفَعُ النَّدَم\n\nساقی چو یار مه رخ و از اهل راز بود\nحافظ بخورد باده و شیخ و فقیه هم\n\n",
            "Source": "https://ganjoor.net/hafez/ghazal/sh312/",
            "Title": "\r\nغزل شمارهٔ ۳۱۲"
        },
        "2442": {
            "Audio": null,
            "Author": "حافظ",
            "Book": "غزلیات حافظ",
            "Poem": "بازآی ساقیا که هواخواه خدمتم\nمشتاق بندگی و دعاگوی دولتم\n\nزان جا که فیض جام سعادت فروغ توست\nبیرون شدی نمای ز ظلمات حیرتم\n\nهر چند غرق بحر گناهم ز صد جهت\nتا آشنای عشق شدم ز اهل رحمتم\n\nعیبم مکن به رندی و بدنامی ای حکیم\nکاین بود سرنوشت ز دیوان قسمتم\n\nمی خور که عاشقی نه به کسب است و اختیار\nاین موهبت رسید ز میراث فطرتم\n\nمن کز وطن سفر نگزیدم به عمر خویش\nدر عشق دیدن تو هواخواه غربتم\n\nدریا و کوه در ره و من خسته و ضعیف\nای خضر پی خجسته مدد کن به همتم\n\nدورم به صورت از در دولتسرای تو\nلیکن به جان و دل ز مقیمان حضرتم\n\nحافظ به پیش چشم تو خواهد سپرد جان\nدر این خیالم ار بدهد عمر مهلتم\n\n",
            "Source": "https://ganjoor.net/hafez/ghazal/sh313/",
            "Title": "\r\nغزل شمارهٔ ۳۱۳"
        },
        "2443": {
            "Audio": null,
            "Author": "حافظ",
            "Book": "غزلیات حافظ",
            "Poem": "دوش بیماری چشم تو ببرد از دستم\nلیکن از لطف لبت صورت جان می‌بستم\n\nعشق من با خط مشکین تو امروزی نیست\nدیرگاه است کز این جام هلالی مستم\n\nاز ثبات خودم این نکته خوش آمد که به جور\nدر سر کوی تو از پای طلب ننشستم\n\nعافیت چشم مدار از من میخانه نشین\nکه دم از خدمت رندان زده‌ام تا هستم\n\nدر ره عشق از آن سوی فنا صد خطر است\nتا نگویی که چو عمرم به سر آمد رستم\n\nبعد از اینم چه غم از تیر کج انداز حسود\nچون به محبوب کمان ابروی خود پیوستم\n\nبوسه بر درج عقیق تو حلال است مرا\nکه به افسوس و جفا مهر وفا نشکستم\n\nصنمی لشکریم غارت دل کرد و برفت\nآه اگر عاطفت شاه نگیرد دستم\n\nرتبت دانش حافظ به فلک بر شده بود\nکرد غمخواری شمشاد بلندت پستم\n\n",
            "Source": "https://ganjoor.net/hafez/ghazal/sh314/",
            "Title": "\r\nغزل شمارهٔ ۳۱۴"
        },
        "2444": {
            "Audio": null,
            "Author": "حافظ",
            "Book": "غزلیات حافظ",
            "Poem": "به غیر از آن که بشد دین و دانش از دستم\nبیا بگو که ز عشقت چه طرف بربستم\n\nاگر چه خرمن عمرم غم تو داد به باد\nبه خاک پای عزیزت که عهد نشکستم\n\nچو ذره گر چه حقیرم ببین به دولت عشق\nکه در هوای رخت چون به مهر پیوستم\n\nبیار باده که عمریست تا من از سر امن\nبه کنج عافیت از بهر عیش ننشستم\n\nاگر ز مردم هشیاری ای نصیحتگو\nسخن به خاک میفکن چرا که من مستم\n\nچگونه سر ز خجالت برآورم بر دوست\nکه خدمتی به سزا برنیامد از دستم\n\nبسوخت حافظ و آن یار دلنواز نگفت\nکه مرهمی بفرستم که خاطرش خستم\n\n",
            "Source": "https://ganjoor.net/hafez/ghazal/sh315/",
            "Title": "\r\nغزل شمارهٔ ۳۱۵"
        },
        "2445": {
            "Audio": null,
            "Author": "حافظ",
            "Book": "غزلیات حافظ",
            "Poem": "زلف بر باد مده تا ندهی بر بادم\nناز بنیاد مکن تا نکنی بنیادم\n\nمی مخور با همه کس تا نخورم خون جگر\nسر مکش تا نکشد سر به فلک فریادم\n\nزلف را حلقه مکن تا نکنی در بندم\nطره را تاب مده تا ندهی بر بادم\n\nیار بیگانه مشو تا نبری از خویشم\nغم اغیار مخور تا نکنی ناشادم\n\nرخ برافروز که فارغ کنی از برگ گلم\nقد برافراز که از سرو کنی آزادم\n\nشمع هر جمع مشو ور نه بسوزی ما را\nیاد هر قوم مکن تا نروی از یادم\n\nشهره شهر مشو تا ننهم سر در کوه\nشور شیرین منما تا نکنی فرهادم\n\nرحم کن بر من مسکین و به فریادم رس\nتا به خاک در آصف نرسد فریادم\n\nحافظ از جور تو حاشا که بگرداند روی\nمن از آن روز که دربند توام آزادم\n\n",
            "Source": "https://ganjoor.net/hafez/ghazal/sh316/",
            "Title": "\r\nغزل شمارهٔ ۳۱۶"
        },
        "2446": {
            "Audio": null,
            "Author": "حافظ",
            "Book": "غزلیات حافظ",
            "Poem": "فاش می‌گویم و از گفته خود دلشادم\nبنده عشقم و از هر دو جهان آزادم\n\nطایر گلشن قدسم چه دهم شرح فراق\nکه در این دامگه حادثه چون افتادم\n\nمن ملک بودم و فردوس برین جایم بود\nآدم آورد در این دیر خراب آبادم\n\nسایه طوبی و دلجویی حور و لب حوض\nبه هوای سر کوی تو برفت از یادم\n\nنیست بر لوح دلم جز الف قامت دوست\nچه کنم حرف دگر یاد نداد استادم\n\nکوکب بخت مرا هیچ منجم نشناخت\nیا رب از مادر گیتی به چه طالع زادم\n\nتا شدم حلقه به گوش در میخانه عشق\nهر دم آید غمی از نو به مبارک بادم\n\nمی‌خورد خون دلم مردمک دیده سزاست\nکه چرا دل به جگرگوشه مردم دادم\n\nپاک کن چهره حافظ به سر زلف ز اشک\nور نه این سیل دمادم ببرد بنیادم\n\n",
            "Source": "https://ganjoor.net/hafez/ghazal/sh317/",
            "Title": "\r\nغزل شمارهٔ ۳۱۷"
        },
        "2447": {
            "Audio": "https://i.ganjoor.net/a/2447.ogg",
            "Author": "حافظ",
            "Book": "غزلیات حافظ",
            "Poem": "مرا می‌بینی و هر دم زیادت می‌کنی دردم\nتو را می‌بینم و میلم زیادت می‌شود هر دم\n\nبه سامانم نمی‌پرسی نمی‌دانم چه سر داری\nبه درمانم نمی‌کوشی نمی‌دانی مگر دردم\n\nنه راه است این که بگذاری مرا بر خاک و بگریزی\nگذاری آر و بازم پرس تا خاک رهت گردم\n\nندارم دستت از دامن به جز در خاک و آن دم هم\nکه بر خاکم روان گردی بگیرد دامنت گردم\n\nفرو رفت از غم عشقت دمم دم می‌دهی تا کی\nدمار از من برآوردی نمی‌گویی برآوردم\n\nشبی دل را به تاریکی ز زلفت باز می‌جستم\nرخت می‌دیدم و جامی هلالی باز می‌خوردم\n\nکشیدم در برت ناگاه و شد در تاب گیسویت\nنهادم بر لبت لب را و جان و دل فدا کردم\n\nتو خوش می‌باش با حافظ برو گو خصم جان می‌ده\nچو گرمی از تو می‌بینم چه باک از خصم دم سردم\n\n",
            "Source": "https://ganjoor.net/hafez/ghazal/sh318/",
            "Title": "\r\nغزل شمارهٔ ۳۱۸"
        },
        "2448": {
            "Audio": null,
            "Author": "حافظ",
            "Book": "غزلیات حافظ",
            "Poem": "سال‌ها پیروی مذهب رندان کردم\nتا به فتوی خرد حرص به زندان کردم\n\nمن به سرمنزل عنقا نه به خود بردم راه\nقطع این مرحله با مرغ سلیمان کردم\n\nسایه‌ای بر دل ریشم فکن ای گنج روان\nکه من این خانه به سودای تو ویران کردم\n\nتوبه کردم که نبوسم لب ساقی و کنون\nمی‌گزم لب که چرا گوش به نادان کردم\n\nدر خلاف آمد عادت بطلب کام که من\nکسب جمعیت از آن زلف پریشان کردم\n\nنقش مستوری و مستی نه به دست من و توست\nآن چه سلطان ازل گفت بکن آن کردم\n\nدارم از لطف ازل جنت فردوس طمع\nگر چه دربانی میخانه فراوان کردم\n\nاین که پیرانه سرم صحبت یوسف بنواخت\nاجر صبریست که در کلبه احزان کردم\n\nصبح خیزی و سلامت طلبی چون حافظ\nهر چه کردم همه از دولت قرآن کردم\n\nگر به دیوان غزل صدرنشینم چه عجب\nسال‌ها بندگی صاحب دیوان کردم\n\n",
            "Source": "https://ganjoor.net/hafez/ghazal/sh319/",
            "Title": "\r\nغزل شمارهٔ ۳۱۹"
        },
        "2449": {
            "Audio": null,
            "Author": "حافظ",
            "Book": "غزلیات حافظ",
            "Poem": "دیشب به سیل اشک ره خواب می‌زدم\nنقشی به یاد خط تو بر آب می‌زدم\n\nابروی یار در نظر و خرقه سوخته\nجامی به یاد گوشه محراب می‌زدم\n\nهر مرغ فکر کز سر شاخ سخن بجست\nبازش ز طره تو به مضراب می‌زدم\n\nروی نگار در نظرم جلوه می‌نمود\nوز دور بوسه بر رخ مهتاب می‌زدم\n\nچشمم به روی ساقی و گوشم به قول چنگ\nفالی به چشم و گوش در این باب می‌زدم\n\nنقش خیال روی تو تا وقت صبحدم\nبر کارگاه دیده بی‌خواب می‌زدم\n\nساقی به صوت این غزلم کاسه می‌گرفت\nمی‌گفتم این سرود و می ناب می‌زدم\n\nخوش بود وقت حافظ و فال مراد و کام\nبر نام عمر و دولت احباب می‌زدم\n\n",
            "Source": "https://ganjoor.net/hafez/ghazal/sh320/",
            "Title": "\r\nغزل شمارهٔ ۳۲۰"
        },
        "2450": {
            "Audio": null,
            "Author": "حافظ",
            "Book": "غزلیات حافظ",
            "Poem": "هر چند پیر و خسته دل و ناتوان شدم\nهر گه که یاد روی تو کردم جوان شدم\n\nشکر خدا که هر چه طلب کردم از خدا\nبر منتهای همت خود کامران شدم\n\nای گلبن جوان بر دولت بخور که من\nدر سایه تو بلبل باغ جهان شدم\n\nاول ز تحت و فوق وجودم خبر نبود\nدر مکتب غم تو چنین نکته دان شدم\n\nقسمت حوالتم به خرابات می‌کند\nهر چند کاین چنین شدم و آن چنان شدم\n\nآن روز بر دلم در معنی گشوده شد\nکز ساکنان درگه پیر مغان شدم\n\nدر شاهراه دولت سرمد به تخت بخت\nبا جام می به کام دل دوستان شدم\n\nاز آن زمان که فتنه چشمت به من رسید\nایمن ز شر فتنه آخرزمان شدم\n\nمن پیر سال و ماه نیم یار بی‌وفاست\nبر من چو عمر می‌گذرد پیر از آن شدم\n\nدوشم نوید داد عنایت که حافظا\nبازآ که من به عفو گناهت ضمان شدم\n\n",
            "Source": "https://ganjoor.net/hafez/ghazal/sh321/",
            "Title": "\r\nغزل شمارهٔ ۳۲۱"
        },
        "2451": {
            "Audio": null,
            "Author": "حافظ",
            "Book": "غزلیات حافظ",
            "Poem": "خیال نقش تو در کارگاه دیده کشیدم\nبه صورت تو نگاری ندیدم و نشنیدم\n\nاگر چه در طلبت همعنان باد شمالم\nبه گرد سرو خرامان قامتت نرسیدم\n\nامید در شب زلفت به روز عمر نبستم\nطمع به دور دهانت ز کام دل ببریدم\n\nبه شوق چشمه نوشت چه قطره‌ها که فشاندم\nز لعل باده فروشت چه عشوه‌ها که خریدم\n\nز غمزه بر دل ریشم چه تیرها که گشادی\nز غصه بر سر کویت چه بارها که کشیدم\n\nز کوی یار بیار ای نسیم صبح غباری\nکه بوی خون دل ریش از آن تراب شنیدم\n\nگناه چشم سیاه تو بود و گردن دلخواه\nکه من چو آهوی وحشی ز آدمی برمیدم\n\nچو غنچه بر سرم از کوی او گذشت نسیمی\nکه پرده بر دل خونین به بوی او بدریدم\n\nبه خاک پای تو سوگند و نور دیده حافظ\nکه بی رخ تو فروغ از چراغ دیده ندیدم\n\n",
            "Source": "https://ganjoor.net/hafez/ghazal/sh322/",
            "Title": "\r\nغزل شمارهٔ ۳۲۲"
        },
        "2452": {
            "Audio": null,
            "Author": "حافظ",
            "Book": "غزلیات حافظ",
            "Poem": "ز دست کوته خود زیر بارم\nکه از بالابلندان شرمسارم\n\nمگر زنجیر مویی گیردم دست\nوگر نه سر به شیدایی برآرم\n\nز چشم من بپرس اوضاع گردون\nکه شب تا روز اختر می‌شمارم\n\nبدین شکرانه می‌بوسم لب جام\nکه کرد آگه ز راز روزگارم\n\nاگر گفتم دعای می فروشان\nچه باشد حق نعمت می‌گزارم\n\nمن از بازوی خود دارم بسی شکر\nکه زور مردم آزاری ندارم\n\nسری دارم چو حافظ مست لیکن\nبه لطف آن سری امیدوارم\n\n",
            "Source": "https://ganjoor.net/hafez/ghazal/sh323/",
            "Title": "\r\nغزل شمارهٔ ۳۲۳"
        },
        "2453": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر چه افتاد ز زلفش گرهی در کارم\nهمچنان چشم گشاد از کرمش می‌دارم\n\nبه طرب حمل مکن سرخی رویم که چو جام\nخون دل عکس برون می‌دهد از رخسارم\n\nپرده مطربم از دست برون خواهد برد\nآه اگر زان که در این پرده نباشد بارم\n\nپاسبان حرم دل شده‌ام شب همه شب\nتا در این پرده جز اندیشه او نگذارم\n\nمنم آن شاعر ساحر که به افسون سخن\nاز نی کلک همه قند و شکر می‌بارم\n\nدیده بخت به افسانه او شد در خواب\nکو نسیمی ز عنایت که کند بیدارم\n\nچون تو را در گذر ای یار نمی‌یارم دید\nبا که گویم که بگوید سخنی با یارم\n\nدوش می‌گفت که حافظ همه روی است و ریا\nبجز از خاک درش با که بود بازارم\n\n",
            "Source": "https://ganjoor.net/hafez/ghazal/sh324/",
            "Title": "\r\nغزل شمارهٔ ۳۲۴"
        },
        "2454": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر دست دهد خاک کف پای نگارم\nبر لوح بصر خط غباری بنگارم\n\nبر بوی کنار تو شدم غرق و امید است\nاز موج سرشکم که رساند به کنارم\n\nپروانه او گر رسدم در طلب جان\nچون شمع همان دم به دمی جان بسپارم\n\nامروز مکش سر ز وفای من و اندیش\nزان شب که من از غم به دعا دست برآرم\n\nزلفین سیاه تو به دلداری عشاق\nدادند قراری و ببردند قرارم\n\nای باد از آن باده نسیمی به من آور\nکان بوی شفابخش بود دفع خمارم\n\nگر قلب دلم را ننهد دوست عیاری\nمن نقد روان در دمش از دیده شمارم\n\nدامن مفشان از من خاکی که پس از من\nزین در نتواند که برد باد غبارم\n\nحافظ لب لعلش چو مرا جان عزیز است\nعمری بود آن لحظه که جان را به لب آرم\n\n",
            "Source": "https://ganjoor.net/hafez/ghazal/sh325/",
            "Title": "\r\nغزل شمارهٔ ۳۲۵"
        },
        "2455": {
            "Audio": null,
            "Author": "حافظ",
            "Book": "غزلیات حافظ",
            "Poem": "در نهانخانه عشرت صنمی خوش دارم\nکز سر زلف و رخش نعل در آتش دارم\n\nعاشق و رندم و میخواره به آواز بلند\nوین همه منصب از آن حور پریوش دارم\n\nگر تو زین دست مرا بی سر و سامان داری\nمن به آه سحرت زلف مشوش دارم\n\nگر چنین چهره گشاید خط زنگاری دوست\nمن رخ زرد به خونابه منقش دارم\n\nگر به کاشانه رندان قدمی خواهی زد\nنقل شعر شکرین و می بی‌غش دارم\n\nناوک غمزه بیار و رسن زلف که من\nجنگ‌ها با دل مجروح بلاکش دارم\n\nحافظا چون غم و شادی جهان در گذر است\nبهتر آن است که من خاطر خود خوش دارم\n\n",
            "Source": "https://ganjoor.net/hafez/ghazal/sh326/",
            "Title": "\r\nغزل شمارهٔ ۳۲۶"
        },
        "2456": {
            "Audio": null,
            "Author": "حافظ",
            "Book": "غزلیات حافظ",
            "Poem": "مرا عهدیست با جانان که تا جان در بدن دارم\nهواداران کویش را چو جان خویشتن دارم\n\nصفای خلوت خاطر از آن شمع چگل جویم\nفروغ چشم و نور دل از آن ماه ختن دارم\n\nبه کام و آرزوی دل چو دارم خلوتی حاصل\nچه فکر از خبث بدگویان میان انجمن دارم\n\nمرا در خانه سروی هست کاندر سایه قدش\nفراغ از سرو بستانی و شمشاد چمن دارم\n\nگرم صد لشکر از خوبان به قصد دل کمین سازند\nبحمد الله و المنه بتی لشکرشکن دارم\n\nسزد کز خاتم لعلش زنم لاف سلیمانی\nچو اسم اعظمم باشد چه باک از اهرمن دارم\n\nالا ای پیر فرزانه مکن عیبم ز میخانه\nکه من در ترک پیمانه دلی پیمان شکن دارم\n\nخدا را ای رقیب امشب زمانی دیده بر هم نه\nکه من با لعل خاموشش نهانی صد سخن دارم\n\nچو در گلزار اقبالش خرامانم بحمدالله\nنه میل لاله و نسرین نه برگ نسترن دارم\n\nبه رندی شهره شد حافظ میان همدمان لیکن\nچه غم دارم که در عالم قوام الدین حسن دارم\n\n",
            "Source": "https://ganjoor.net/hafez/ghazal/sh327/",
            "Title": "\r\nغزل شمارهٔ ۳۲۷"
        },
        "2457": {
            "Audio": null,
            "Author": "حافظ",
            "Book": "غزلیات حافظ",
            "Poem": "من که باشم که بر آن خاطر عاطر گذرم\nلطف‌ها می‌کنی ای خاک درت تاج سرم\n\nدلبرا بنده نوازیت که آموخت بگو\nکه من این ظن به رقیبان تو هرگز نبرم\n\nهمتم بدرقه راه کن ای طایر قدس\nکه دراز است ره مقصد و من نوسفرم\n\nای نسیم سحری بندگی من برسان\nکه فراموش مکن وقت دعای سحرم\n\nخرم آن روز کز این مرحله بربندم بار\nو از سر کوی تو پرسند رفیقان خبرم\n\nحافظا شاید اگر در طلب گوهر وصل\nدیده دریا کنم از اشک و در او غوطه خورم\n\nپایه نظم بلند است و جهان گیر بگو\nتا کند پادشه بحر دهان پرگهرم\n\n",
            "Source": "https://ganjoor.net/hafez/ghazal/sh328/",
            "Title": "\r\nغزل شمارهٔ ۳۲۸"
        },
        "2458": {
            "Audio": null,
            "Author": "حافظ",
            "Book": "غزلیات حافظ",
            "Poem": "جوزا سحر نهاد حمایل برابرم\nیعنی غلام شاهم و سوگند می‌خورم\n\nساقی بیا که از مدد بخت کارساز\nکامی که خواستم ز خدا شد میسرم\n\nجامی بده که باز به شادی روی شاه\nپیرانه سر هوای جوانیست در سرم\n\nراهم مزن به وصف زلال خضر که من\nاز جام شاه جرعه کش حوض کوثرم\n\nشاها اگر به عرش رسانم سریر فضل\nمملوک این جنابم و مسکین این درم\n\nمن جرعه نوش بزم تو بودم هزار سال\nکی ترک آبخورد کند طبع خوگرم\n\nور باورت نمی‌کند از بنده این حدیث\nاز گفته کمال دلیلی بیاورم\n\nگر برکنم دل از تو و بردارم از تو مهر\nآن مهر بر که افکنم آن دل کجا برم\n\nمنصور بن مظفر غازیست حرز من\nو از این خجسته نام بر اعدا مظفرم\n\nعهد الست من همه با عشق شاه بود\nو از شاهراه عمر بدین عهد بگذرم\n\nگردون چو کرد نظم ثریا به نام شاه\nمن نظم در چرا نکنم از که کمترم\n\nشاهین صفت چو طعمه چشیدم ز دست شاه\nکی باشد التفات به صید کبوترم\n\nای شاه شیرگیر چه کم گردد ار شود\nدر سایه تو ملک فراغت میسرم\n\nشعرم به یمن مدح تو صد ملک دل گشاد\nگویی که تیغ توست زبان سخنورم\n\nبر گلشنی اگر بگذشتم چو باد صبح\nنی عشق سرو بود و نه شوق صنوبرم\n\nبوی تو می‌شنیدم و بر یاد روی تو\nدادند ساقیان طرب یک دو ساغرم\n\nمستی به آب یک دو عنب وضع بنده نیست\nمن سالخورده پیر خرابات پرورم\n\nبا سیر اختر فلکم داوری بسیست\nانصاف شاه باد در این قصه یاورم\n\nشکر خدا که باز در این اوج بارگاه\nطاووس عرش می‌شنود صیت شهپرم\n\nنامم ز کارخانه عشاق محو باد\nگر جز محبت تو بود شغل دیگرم\n\nشبل الاسد به صید دلم حمله کرد و من\nگر لاغرم وگرنه شکار غضنفرم\n\nای عاشقان روی تو از ذره بیشتر\nمن کی رسم به وصل تو کز ذره کمترم\n\nبنما به من که منکر حسن رخ تو کیست\nتا دیده‌اش به گزلک غیرت برآورم\n\nبر من فتاد سایه خورشید سلطنت\nو اکنون فراغت است ز خورشید خاورم\n\nمقصود از این معامله بازارتیزی است\nنی جلوه می‌فروشم و نی عشوه می‌خرم\n\n",
            "Source": "https://ganjoor.net/hafez/ghazal/sh329/",
            "Title": "\r\nغزل شمارهٔ ۳۲۹"
        },
        "2459": {
            "Audio": null,
            "Author": "حافظ",
            "Book": "غزلیات حافظ",
            "Poem": "تو همچو صبحی و من شمع خلوت سحرم\nتبسمی کن و جان بین که چون همی‌سپرم\n\nچنین که در دل من داغ زلف سرکش توست\nبنفشه زار شود تربتم چو درگذرم\n\nبر آستان مرادت گشاده‌ام در چشم\nکه یک نظر فکنی خود فکندی از نظرم\n\nچه شکر گویمت ای خیل غم عفاک الله\nکه روز بی‌کسی آخر نمی‌روی ز سرم\n\nغلام مردم چشمم که با سیاه دلی\nهزار قطره ببارد چو درد دل شمرم\n\nبه هر نظر بت ما جلوه می‌کند لیکن\nکس این کرشمه نبیند که من همی‌نگرم\n\nبه خاک حافظ اگر یار بگذرد چون باد\nز شوق در دل آن تنگنا کفن بدرم\n\n",
            "Source": "https://ganjoor.net/hafez/ghazal/sh330/",
            "Title": "\r\nغزل شمارهٔ ۳۳۰"
        },
        "2460": {
            "Audio": null,
            "Author": "حافظ",
            "Book": "غزلیات حافظ",
            "Poem": "به تیغم گر کشد دستش نگیرم\nوگر تیرم زند منت پذیرم\n\nکمان ابرویت را گو بزن تیر\nکه پیش دست و بازویت بمیرم\n\nغم گیتی گر از پایم درآرد\nبجز ساغر که باشد دستگیرم\n\nبرآی ای آفتاب صبح امید\nکه در دست شب هجران اسیرم\n\nبه فریادم رس ای پیر خرابات\nبه یک جرعه جوانم کن که پیرم\n\nبه گیسوی تو خوردم دوش سوگند\nکه من از پای تو سر بر نگیرم\n\nبسوز این خرقه تقوا تو حافظ\nکه گر آتش شوم در وی نگیرم\n\n",
            "Source": "https://ganjoor.net/hafez/ghazal/sh331/",
            "Title": "\r\nغزل شمارهٔ ۳۳۱"
        },
        "2461": {
            "Audio": null,
            "Author": "حافظ",
            "Book": "غزلیات حافظ",
            "Poem": "مزن بر دل ز نوک غمزه تیرم\nکه پیش چشم بیمارت بمیرم\n\nنصاب حسن در حد کمال است\nزکاتم ده که مسکین و فقیرم\n\nچو طفلان تا کی ای زاهد فریبی\nبه سیب بوستان و شهد و شیرم\n\nچنان پر شد فضای سینه از دوست\nکه فکر خویش گم شد از ضمیرم\n\nقدح پر کن که من در دولت عشق\nجوان بخت جهانم گر چه پیرم\n\nقراری بسته‌ام با می فروشان\nکه روز غم به جز ساغر نگیرم\n\nمبادا جز حساب مطرب و می\nاگر نقشی کشد کلک دبیرم\n\nدر این غوغا که کس کس را نپرسد\nمن از پیر مغان منت پذیرم\n\nخوشا آن دم کز استغنای مستی\nفراغت باشد از شاه و وزیرم\n\nمن آن مرغم که هر شام و سحرگاه\nز بام عرش می‌آید صفیرم\n\nچو حافظ گنج او در سینه دارم\nاگر چه مدعی بیند حقیرم\n\n",
            "Source": "https://ganjoor.net/hafez/ghazal/sh332/",
            "Title": "\r\nغزل شمارهٔ ۳۳۲"
        },
        "2462": {
            "Audio": null,
            "Author": "حافظ",
            "Book": "غزلیات حافظ",
            "Poem": "نماز شام غریبان چو گریه آغازم\nبه مویه‌های غریبانه قصه پردازم\n\nبه یاد یار و دیار آن چنان بگریم زار\nکه از جهان ره و رسم سفر براندازم\n\nمن از دیار حبیبم نه از بلاد غریب\nمهیمنا به رفیقان خود رسان بازم\n\nخدای را مددی ای رفیق ره تا من\nبه کوی میکده دیگر علم برافرازم\n\nخرد ز پیری من کی حساب برگیرد\nکه باز با صنمی طفل عشق می‌بازم\n\nبجز صبا و شمالم نمی‌شناسد کس\nعزیز من که به جز باد نیست دمسازم\n\nهوای منزل یار آب زندگانی ماست\nصبا بیار نسیمی ز خاک شیرازم\n\nسرشکم آمد و عیبم بگفت روی به روی\nشکایت از که کنم خانگیست غمازم\n\nز چنگ زهره شنیدم که صبحدم می‌گفت\nغلام حافظ خوش لهجه خوش آوازم\n\n",
            "Source": "https://ganjoor.net/hafez/ghazal/sh333/",
            "Title": "\r\nغزل شمارهٔ ۳۳۳"
        },
        "2463": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر دست رسد در سر زلفین تو بازم\nچون گوی چه سرها که به چوگان تو بازم\n\nزلف تو مرا عمر دراز است ولی نیست\nدر دست سر مویی از آن عمر درازم\n\nپروانه راحت بده ای شمع که امشب\nاز آتش دل پیش تو چون شمع گدازم\n\nآن دم که به یک خنده دهم جان چو صراحی\nمستان تو خواهم که گزارند نمازم\n\nچون نیست نماز من آلوده نمازی\nدر میکده زان کم نشود سوز و گدازم\n\nدر مسجد و میخانه خیالت اگر آید\nمحراب و کمانچه ز دو ابروی تو سازم\n\nگر خلوت ما را شبی از رخ بفروزی\nچون صبح بر آفاق جهان سر بفرازم\n\nمحمود بود عاقبت کار در این راه\nگر سر برود در سر سودای ایازم\n\nحافظ غم دل با که بگویم که در این دور\nجز جام نشاید که بود محرم رازم\n\n",
            "Source": "https://ganjoor.net/hafez/ghazal/sh334/",
            "Title": "\r\nغزل شمارهٔ ۳۳۴"
        },
        "2464": {
            "Audio": null,
            "Author": "حافظ",
            "Book": "غزلیات حافظ",
            "Poem": "در خرابات مغان گر گذر افتد بازم\nحاصل خرقه و سجاده روان دربازم\n\nحلقه توبه گر امروز چو زهاد زنم\nخازن میکده فردا نکند در بازم\n\nور چو پروانه دهد دست فراغ بالی\nجز بدان عارض شمعی نبود پروازم\n\nصحبت حور نخواهم که بود عین قصور\nبا خیال تو اگر با دگری پردازم\n\nسر سودای تو در سینه بماندی پنهان\nچشم تردامن اگر فاش نگردی رازم\n\nمرغ سان از قفس خاک هوایی گشتم\nبه هوایی که مگر صید کند شهبازم\n\nهمچو چنگ ار به کناری ندهی کام دلم\nاز لب خویش چو نی یک نفسی بنوازم\n\nماجرای دل خون گشته نگویم با کس\nزان که جز تیغ غمت نیست کسی دمسازم\n\nگر به هر موی سری بر تن حافظ باشد\nهمچو زلفت همه را در قدمت اندازم\n\n",
            "Source": "https://ganjoor.net/hafez/ghazal/sh335/",
            "Title": "\r\nغزل شمارهٔ ۳۳۵"
        },
        "2465": {
            "Audio": null,
            "Author": "حافظ",
            "Book": "غزلیات حافظ",
            "Poem": "مژده وصل تو کو کز سر جان برخیزم\nطایر قدسم و از دام جهان برخیزم\n\nبه ولای تو که گر بنده خویشم خوانی\nاز سر خواجگی کون و مکان برخیزم\n\nیا رب از ابر هدایت برسان بارانی\nپیشتر زان که چو گردی ز میان برخیزم\n\nبر سر تربت من با می و مطرب بنشین\nتا به بویت ز لحد رقص کنان برخیزم\n\nخیز و بالا بنما ای بت شیرین حرکات\nکز سر جان و جهان دست فشان برخیزم\n\nگر چه پیرم تو شبی تنگ در آغوشم کش\nتا سحرگه ز کنار تو جوان برخیزم\n\nروز مرگم نفسی مهلت دیدار بده\nتا چو حافظ ز سر جان و جهان برخیزم\n\n",
            "Source": "https://ganjoor.net/hafez/ghazal/sh336/",
            "Title": "\r\nغزل شمارهٔ ۳۳۶"
        },
        "2466": {
            "Audio": null,
            "Author": "حافظ",
            "Book": "غزلیات حافظ",
            "Poem": "چرا نه در پی عزم دیار خود باشم\nچرا نه خاک سر کوی یار خود باشم\n\nغم غریبی و غربت چو بر نمی‌تابم\nبه شهر خود روم و شهریار خود باشم\n\nز محرمان سراپرده وصال شوم\nز بندگان خداوندگار خود باشم\n\nچو کار عمر نه پیداست باری آن اولی\nکه روز واقعه پیش نگار خود باشم\n\nز دست بخت گران خواب و کار بی‌سامان\nگرم بود گله‌ای رازدار خود باشم\n\nهمیشه پیشه من عاشقی و رندی بود\nدگر بکوشم و مشغول کار خود باشم\n\nبود که لطف ازل رهنمون شود حافظ\nوگرنه تا به ابد شرمسار خود باشم\n\n",
            "Source": "https://ganjoor.net/hafez/ghazal/sh337/",
            "Title": "\r\nغزل شمارهٔ ۳۳۷"
        },
        "2467": {
            "Audio": null,
            "Author": "حافظ",
            "Book": "غزلیات حافظ",
            "Poem": "من دوستدار روی خوش و موی دلکشم\nمدهوش چشم مست و می صاف بی‌غشم\n\nگفتی ز سر عهد ازل یک سخن بگو\nآن گه بگویمت که دو پیمانه درکشم\n\nمن آدم بهشتیم اما در این سفر\nحالی اسیر عشق جوانان مه وشم\n\nدر عاشقی گزیر نباشد ز ساز و سوز\nاستاده‌ام چو شمع مترسان ز آتشم\n\nشیراز معدن لب لعل است و کان حسن\nمن جوهری مفلسم ایرا مشوشم\n\nاز بس که چشم مست در این شهر دیده‌ام\nحقا که می نمی‌خورم اکنون و سرخوشم\n\nشهریست پر کرشمه حوران ز شش جهت\nچیزیم نیست ور نه خریدار هر ششم\n\nبخت ار مدد دهد که کشم رخت سوی دوست\nگیسوی حور گرد فشاند ز مفرشم\n\nحافظ عروس طبع مرا جلوه آرزوست\nآیینه‌ای ندارم از آن آه می‌کشم\n\n",
            "Source": "https://ganjoor.net/hafez/ghazal/sh338/",
            "Title": "\r\nغزل شمارهٔ ۳۳۸"
        },
        "2468": {
            "Audio": null,
            "Author": "حافظ",
            "Book": "غزلیات حافظ",
            "Poem": "خیال روی تو چون بگذرد به گلشن چشم\nدل از پی نظر آید به سوی روزن چشم\n\nسزای تکیه گهت منظری نمی‌بینم\nمنم ز عالم و این گوشه معین چشم\n\nبیا که لعل و گهر در نثار مقدم تو\nز گنج خانه دل می‌کشم به روزن چشم\n\nسحر سرشک روانم سر خرابی داشت\nگرم نه خون جگر می‌گرفت دامن چشم\n\nنخست روز که دیدم رخ تو دل می‌گفت\nاگر رسد خللی خون من به گردن چشم\n\nبه بوی مژده وصل تو تا سحر شب دوش\nبه راه باد نهادم چراغ روشن چشم\n\nبه مردمی که دل دردمند حافظ را\nمزن به ناوک دلدوز مردم افکن چشم\n\n",
            "Source": "https://ganjoor.net/hafez/ghazal/sh339/",
            "Title": "\r\nغزل شمارهٔ ۳۳۹"
        },
        "2469": {
            "Audio": null,
            "Author": "حافظ",
            "Book": "غزلیات حافظ",
            "Poem": "من که از آتش دل چون خم می در جوشم\nمهر بر لب زده خون می‌خورم و خاموشم\n\nقصد جان است طمع در لب جانان کردن\nتو مرا بین که در این کار به جان می‌کوشم\n\nمن کی آزاد شوم از غم دل چون هر دم\nهندوی زلف بتی حلقه کند در گوشم\n\nحاش لله که نیم معتقد طاعت خویش\nاین قدر هست که گه گه قدحی می نوشم\n\nهست امیدم که علیرغم عدو روز جزا\nفیض عفوش ننهد بار گنه بر دوشم\n\nپدرم روضه رضوان به دو گندم بفروخت\nمن چرا ملک جهان را به جوی نفروشم\n\nخرقه پوشی من از غایت دین داری نیست\nپرده‌ای بر سر صد عیب نهان می‌پوشم\n\nمن که خواهم که ننوشم به جز از راوق خم\nچه کنم گر سخن پیر مغان ننیوشم\n\nگر از این دست زند مطرب مجلس ره عشق\nشعر حافظ ببرد وقت سماع از هوشم\n\n",
            "Source": "https://ganjoor.net/hafez/ghazal/sh340/",
            "Title": "\r\nغزل شمارهٔ ۳۴۰"
        },
        "2470": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر من از سرزنش مدعیان اندیشم\nشیوه مستی و رندی نرود از پیشم\n\nزهد رندان نوآموخته راهی بدهیست\nمن که بدنام جهانم چه صلاح اندیشم\n\nشاه شوریده سران خوان من بی‌سامان را\nزان که در کم خردی از همه عالم بیشم\n\nبر جبین نقش کن از خون دل من خالی\nتا بدانند که قربان تو کافرکیشم\n\nاعتقادی بنما و بگذر بهر خدا\nتا در این خرقه ندانی که چه نادرویشم\n\nشعر خونبار من ای باد بدان یار رسان\nکه ز مژگان سیه بر رگ جان زد نیشم\n\nمن اگر باده خورم ور نه چه کارم با کس\nحافظ راز خود و عارف وقت خویشم\n\n",
            "Source": "https://ganjoor.net/hafez/ghazal/sh341/",
            "Title": "\r\nغزل شمارهٔ ۳۴۱"
        },
        "2471": {
            "Audio": null,
            "Author": "حافظ",
            "Book": "غزلیات حافظ",
            "Poem": "حجاب چهره جان می‌شود غبار تنم\nخوشا دمی که از آن چهره پرده برفکنم\n\nچنین قفس نه سزای چو من خوش الحانیست\nروم به گلشن رضوان که مرغ آن چمنم\n\nعیان نشد که چرا آمدم کجا رفتم\nدریغ و درد که غافل ز کار خویشتنم\n\nچگونه طوف کنم در فضای عالم قدس\nکه در سراچه ترکیب تخته بند تنم\n\nاگر ز خون دلم بوی شوق می‌آید\nعجب مدار که همدرد نافه ختنم\n\nطراز پیرهن زرکشم مبین چون شمع\nکه سوزهاست نهانی درون پیرهنم\n\nبیا و هستی حافظ ز پیش او بردار\nکه با وجود تو کس نشنود ز من که منم\n\n",
            "Source": "https://ganjoor.net/hafez/ghazal/sh342/",
            "Title": "\r\nغزل شمارهٔ ۳۴۲"
        },
        "2472": {
            "Audio": null,
            "Author": "حافظ",
            "Book": "غزلیات حافظ",
            "Poem": "چل سال بیش رفت که من لاف می‌زنم\nکز چاکران پیر مغان کمترین منم\n\nهرگز به یمن عاطفت پیر می فروش\nساغر تهی نشد ز می صاف روشنم\n\nاز جاه عشق و دولت رندان پاکباز\nپیوسته صدر مصطبه‌ها بود مسکنم\n\nدر شان من به دردکشی ظن بد مبر\nکآلوده گشت جامه ولی پاکدامنم\n\nشهباز دست پادشهم این چه حالت است\nکز یاد برده‌اند هوای نشیمنم\n\nحیف است بلبلی چو من اکنون در این قفس\nبا این لسان عذب که خامش چو سوسنم\n\nآب و هوای فارس عجب سفله پرور است\nکو همرهی که خیمه از این خاک برکنم\n\nحافظ به زیر خرقه قدح تا به کی کشی\nدر بزم خواجه پرده ز کارت برافکنم\n\nتورانشه خجسته که در من یزید فضل\nشد منت مواهب او طوق گردنم\n\n",
            "Source": "https://ganjoor.net/hafez/ghazal/sh343/",
            "Title": "\r\nغزل شمارهٔ ۳۴۳"
        },
        "2473": {
            "Audio": null,
            "Author": "حافظ",
            "Book": "غزلیات حافظ",
            "Poem": "عمریست تا من در طلب هر روز گامی می‌زنم\nدست شفاعت هر زمان در نیک نامی می‌زنم\n\nبی ماه مهرافروز خود تا بگذرانم روز خود\nدامی به راهی می‌نهم مرغی به دامی می‌زنم\n\nاورنگ کو گلچهر کو نقش وفا و مهر کو\nحالی من اندر عاشقی داو تمامی می‌زنم\n\nتا بو که یابم آگهی از سایه سرو سهی\nگلبانگ عشق از هر طرف بر خوش خرامی می‌زنم\n\nهر چند کان آرام دل دانم نبخشد کام دل\nنقش خیالی می‌کشم فال دوامی می‌زنم\n\nدانم سر آرد غصه را رنگین برآرد قصه را\nاین آه خون افشان که من هر صبح و شامی می‌زنم\n\nبا آن که از وی غایبم و از می چو حافظ تایبم\nدر مجلس روحانیان گه گاه جامی می‌زنم\n\n",
            "Source": "https://ganjoor.net/hafez/ghazal/sh344/",
            "Title": "\r\nغزل شمارهٔ ۳۴۴"
        },
        "2474": {
            "Audio": null,
            "Author": "حافظ",
            "Book": "غزلیات حافظ",
            "Poem": "بی تو ای سرو روان با گل و گلشن چه کنم\nزلف سنبل چه کشم عارض سوسن چه کنم\n\nآه کز طعنه بدخواه ندیدم رویت\nنیست چون آینه‌ام روی ز آهن چه کنم\n\nبرو ای ناصح و بر دردکشان خرده مگیر\nکارفرمای قدر می‌کند این من چه کنم\n\nبرق غیرت چو چنین می‌جهد از مکمن غیب\nتو بفرما که من سوخته خرمن چه کنم\n\nشاه ترکان چو پسندید و به چاهم انداخت\nدستگیر ار نشود لطف تهمتن چه کنم\n\nمددی گر به چراغی نکند آتش طور\nچاره تیره شب وادی ایمن چه کنم\n\nحافظا خلد برین خانه موروث من است\nاندر این منزل ویرانه نشیمن چه کنم\n\n",
            "Source": "https://ganjoor.net/hafez/ghazal/sh345/",
            "Title": "\r\nغزل شمارهٔ ۳۴۵"
        },
        "2475": {
            "Audio": null,
            "Author": "حافظ",
            "Book": "غزلیات حافظ",
            "Poem": "من نه آن رندم که ترک شاهد و ساغر کنم\nمحتسب داند که من این کارها کمتر کنم\n\nمن که عیب توبه کاران کرده باشم بارها\nتوبه از می وقت گل دیوانه باشم گر کنم\n\nعشق دردانه‌ست و من غواص و دریا میکده\nسر فروبردم در آن جا تا کجا سر برکنم\n\nلاله ساغرگیر و نرگس مست و بر ما نام فسق\nداوری دارم بسی یا رب که را داور کنم\n\nبازکش یک دم عنان ای ترک شهرآشوب من\nتا ز اشک و چهره راهت پرزر و گوهر کنم\n\nمن که از یاقوت و لعل اشک دارم گنج‌ها\nکی نظر در فیض خورشید بلنداختر کنم\n\nچون صبا مجموعه گل را به آب لطف شست\nکجدلم خوان گر نظر بر صفحه دفتر کنم\n\nعهد و پیمان فلک را نیست چندان اعتبار\nعهد با پیمانه بندم شرط با ساغر کنم\n\nمن که دارم در گدایی گنج سلطانی به دست\nکی طمع در گردش گردون دون پرور کنم\n\nگر چه گردآلود فقرم شرم باد از همتم\nگر به آب چشمه خورشید دامن تر کنم\n\nعاشقان را گر در آتش می‌پسندد لطف دوست\nتنگ چشمم گر نظر در چشمه کوثر کنم\n\nدوش لعلش عشوه‌ای می‌داد حافظ را ولی\nمن نه آنم کز وی این افسانه‌ها باور کنم\n\n",
            "Source": "https://ganjoor.net/hafez/ghazal/sh346/",
            "Title": "\r\nغزل شمارهٔ ۳۴۶"
        },
        "2476": {
            "Audio": null,
            "Author": "حافظ",
            "Book": "غزلیات حافظ",
            "Poem": "صنما با غم عشق تو چه تدبیر کنم\nتا به کی در غم تو ناله شبگیر کنم\n\nدل دیوانه از آن شد که نصیحت شنود\nمگرش هم ز سر زلف تو زنجیر کنم\n\nآن چه در مدت هجر تو کشیدم هیهات\nدر یکی نامه محال است که تحریر کنم\n\nبا سر زلف تو مجموع پریشانی خود\nکو مجالی که سراسر همه تقریر کنم\n\nآن زمان کآرزوی دیدن جانم باشد\nدر نظر نقش رخ خوب تو تصویر کنم\n\nگر بدانم که وصال تو بدین دست دهد\nدین و دل را همه دربازم و توفیر کنم\n\nدور شو از برم ای واعظ و بیهوده مگوی\nمن نه آنم که دگر گوش به تزویر کنم\n\nنیست امید صلاحی ز فساد حافظ\nچون که تقدیر چنین است چه تدبیر کنم\n\n",
            "Source": "https://ganjoor.net/hafez/ghazal/sh347/",
            "Title": "\r\nغزل شمارهٔ ۳۴۷"
        },
        "2477": {
            "Audio": null,
            "Author": "حافظ",
            "Book": "غزلیات حافظ",
            "Poem": "دیده دریا کنم و صبر به صحرا فکنم\nو اندر این کار دل خویش به دریا فکنم\n\nاز دل تنگ گنهکار برآرم آهی\nکآتش اندر گنه آدم و حوا فکنم\n\nمایه خوشدلی آن جاست که دلدار آن جاست\nمی‌کنم جهد که خود را مگر آن جا فکنم\n\nبگشا بند قبا ای مه خورشیدکلاه\nتا چو زلفت سر سودازده در پا فکنم\n\nخورده‌ام تیر فلک باده بده تا سرمست\nعقده دربند کمر ترکش جوزا فکنم\n\nجرعه جام بر این تخت روان افشانم\nغلغل چنگ در این گنبد مینا فکنم\n\nحافظا تکیه بر ایام چو سهو است و خطا\nمن چرا عشرت امروز به فردا فکنم\n\n",
            "Source": "https://ganjoor.net/hafez/ghazal/sh348/",
            "Title": "\r\nغزل شمارهٔ ۳۴۸"
        },
        "2478": {
            "Audio": null,
            "Author": "حافظ",
            "Book": "غزلیات حافظ",
            "Poem": "دوش سودای رخش گفتم ز سر بیرون کنم\nگفت کو زنجیر تا تدبیر این مجنون کنم\n\nقامتش را سرو گفتم سر کشید از من به خشم\nدوستان از راست می‌رنجد نگارم چون کنم\n\nنکته ناسنجیده گفتم دلبرا معذور دار\nعشوه‌ای فرمای تا من طبع را موزون کنم\n\nزردرویی می‌کشم زان طبع نازک بی‌گناه\nساقیا جامی بده تا چهره را گلگون کنم\n\nای نسیم منزل لیلی خدا را تا به کی\nربع را برهم زنم اطلال را جیحون کنم\n\nمن که ره بردم به گنج حسن بی‌پایان دوست\nصد گدای همچو خود را بعد از این قارون کنم\n\nای مه صاحب قران از بنده حافظ یاد کن\nتا دعای دولت آن حسن روزافزون کنم\n\n",
            "Source": "https://ganjoor.net/hafez/ghazal/sh349/",
            "Title": "\r\nغزل شمارهٔ ۳۴۹"
        },
        "2479": {
            "Audio": null,
            "Author": "حافظ",
            "Book": "غزلیات حافظ",
            "Poem": "به عزم توبه سحر گفتم استخاره کنم\nبهار توبه شکن می‌رسد چه چاره کنم\n\nسخن درست بگویم نمی‌توانم دید\nکه می خورند حریفان و من نظاره کنم\n\nچو غنچه با لب خندان به یاد مجلس شاه\nپیاله گیرم و از شوق جامه پاره کنم\n\nبه دور لاله دماغ مرا علاج کنید\nگر از میانه بزم طرب کناره کنم\n\nز روی دوست مرا چون گل مراد شکفت\nحواله سر دشمن به سنگ خاره کنم\n\nگدای میکده‌ام لیک وقت مستی بین\nکه ناز بر فلک و حکم بر ستاره کنم\n\nمرا که نیست ره و رسم لقمه پرهیزی\nچرا ملامت رند شرابخواره کنم\n\nبه تخت گل بنشانم بتی چو سلطانی\nز سنبل و سمنش ساز طوق و یاره کنم\n\nز باده خوردن پنهان ملول شد حافظ\nبه بانگ بربط و نی رازش آشکاره کنم\n\n",
            "Source": "https://ganjoor.net/hafez/ghazal/sh350/",
            "Title": "\r\nغزل شمارهٔ ۳۵۰"
        },
        "2480": {
            "Audio": null,
            "Author": "حافظ",
            "Book": "غزلیات حافظ",
            "Poem": "حاشا که من به موسم گل ترک می کنم\nمن لاف عقل می‌زنم این کار کی کنم\n\nمطرب کجاست تا همه محصول زهد و علم\nدر کار چنگ و بربط و آواز نی کنم\n\nاز قیل و قال مدرسه حالی دلم گرفت\nیک چند نیز خدمت معشوق و می کنم\n\nکی بود در زمانه وفا جام می بیار\nتا من حکایت جم و کاووس کی کنم\n\nاز نامه سیاه نترسم که روز حشر\nبا فیض لطف او صد از این نامه طی کنم\n\nکو پیک صبح تا گله‌های شب فراق\nبا آن خجسته طالع فرخنده پی کنم\n\nاین جان عاریت که به حافظ سپرد دوست\nروزی رخش ببینم و تسلیم وی کنم\n\n",
            "Source": "https://ganjoor.net/hafez/ghazal/sh351/",
            "Title": "\r\nغزل شمارهٔ ۳۵۱"
        },
        "2481": {
            "Audio": null,
            "Author": "حافظ",
            "Book": "غزلیات حافظ",
            "Poem": "روزگاری شد که در میخانه خدمت می‌کنم\nدر لباس فقر کار اهل دولت می‌کنم\n\nتا کی اندر دام وصل آرم تذروی خوش خرام\nدر کمینم و انتظار وقت فرصت می‌کنم\n\nواعظ ما بوی حق نشنید بشنو کاین سخن\nدر حضورش نیز می‌گویم نه غیبت می‌کنم\n\nبا صبا افتان و خیزان می‌روم تا کوی دوست\nو از رفیقان ره استمداد همت می‌کنم\n\nخاک کویت زحمت ما برنتابد بیش از این\nلطف‌ها کردی بتا تخفیف زحمت می‌کنم\n\nزلف دلبر دام راه و غمزه‌اش تیر بلاست\nیاد دار ای دل که چندینت نصیحت می‌کنم\n\nدیده بدبین بپوشان ای کریم عیب پوش\nزین دلیری‌ها که من در کنج خلوت می‌کنم\n\nحافظم در مجلسی دردی کشم در محفلی\nبنگر این شوخی که چون با خلق صنعت می‌کنم\n\n",
            "Source": "https://ganjoor.net/hafez/ghazal/sh352/",
            "Title": "\r\nغزل شمارهٔ ۳۵۲"
        },
        "2482": {
            "Audio": null,
            "Author": "حافظ",
            "Book": "غزلیات حافظ",
            "Poem": "من ترک عشق شاهد و ساغر نمی‌کنم\nصد بار توبه کردم و دیگر نمی‌کنم\n\nباغ بهشت و سایه طوبی و قصر و حور\nبا خاک کوی دوست برابر نمی‌کنم\n\nتلقین و درس اهل نظر یک اشارت است\nگفتم کنایتی و مکرر نمی‌کنم\n\nهرگز نمی‌شود ز سر خود خبر مرا\nتا در میان میکده سر بر نمی‌کنم\n\nناصح به طعن گفت که رو ترک عشق کن\nمحتاج جنگ نیست برادر نمی‌کنم\n\nاین تقویم تمام که با شاهدان شهر\nناز و کرشمه بر سر منبر نمی‌کنم\n\nحافظ جناب پیر مغان جای دولت است\nمن ترک خاک بوسی این در نمی‌کنم\n\n",
            "Source": "https://ganjoor.net/hafez/ghazal/sh353/",
            "Title": "\r\nغزل شمارهٔ ۳۵۳"
        },
        "2483": {
            "Audio": "https://i.ganjoor.net/a/2483.ogg",
            "Author": "حافظ",
            "Book": "غزلیات حافظ",
            "Poem": "به مژگان سیه کردی هزاران رخنه در دینم\nبیا کز چشم بیمارت هزاران درد برچینم\n\nالا ای همنشین دل که یارانت برفت از یاد\nمرا روزی مباد آن دم که بی یاد تو بنشینم\n\nجهان پیر است و بی‌بنیاد از این فرهادکش فریاد\nکه کرد افسون و نیرنگش ملول از جان شیرینم\n\nز تاب آتش دوری شدم غرق عرق چون گل\nبیار ای باد شبگیری نسیمی زان عرق چینم\n\nجهان فانی و باقی فدای شاهد و ساقی\nکه سلطانی عالم را طفیل عشق می‌بینم\n\nاگر بر جای من غیری گزیند دوست حاکم اوست\nحرامم باد اگر من جان به جای دوست بگزینم\n\nصباح الخیر زد بلبل کجایی ساقیا برخیز\nکه غوغا می‌کند در سر خیال خواب دوشینم\n\nشب رحلت هم از بستر روم در قصر حورالعین\nاگر در وقت جان دادن تو باشی شمع بالینم\n\nحدیث آرزومندی که در این نامه ثبت افتاد\nهمانا بی‌غلط باشد که حافظ داد تلقینم\n\n",
            "Source": "https://ganjoor.net/hafez/ghazal/sh354/",
            "Title": "\r\nغزل شمارهٔ ۳۵۴"
        },
        "2484": {
            "Audio": null,
            "Author": "حافظ",
            "Book": "غزلیات حافظ",
            "Poem": "حالیا مصلحت وقت در آن می‌بینم\nکه کشم رخت به میخانه و خوش بنشینم\n\nجام می گیرم و از اهل ریا دور شوم\nیعنی از اهل جهان پاکدلی بگزینم\n\nجز صراحی و کتابم نبود یار و ندیم\nتا حریفان دغا را به جهان کم بینم\n\nسر به آزادگی از خلق برآرم چون سرو\nگر دهد دست که دامن ز جهان درچینم\n\nبس که در خرقه آلوده زدم لاف صلاح\nشرمسار از رخ ساقی و می رنگینم\n\nسینه تنگ من و بار غم او هیهات\nمرد این بار گران نیست دل مسکینم\n\nمن اگر رند خراباتم و گر زاهد شهر\nاین متاعم که همی‌بینی و کمتر زینم\n\nبنده آصف عهدم دلم از راه مبر\nکه اگر دم زنم از چرخ بخواهد کینم\n\nبر دلم گرد ستم‌هاست خدایا مپسند\nکه مکدر شود آیینه مهرآیینم\n\n",
            "Source": "https://ganjoor.net/hafez/ghazal/sh355/",
            "Title": "\r\nغزل شمارهٔ ۳۵۵"
        },
        "2485": {
            "Audio": null,
            "Author": "حافظ",
            "Book": "غزلیات حافظ",
            "Poem": "گرم از دست برخیزد که با دلدار بنشینم\nز جام وصل می‌نوشم ز باغ عیش گل چینم\n\nشراب تلخ صوفی سوز بنیادم بخواهد برد\nلبم بر لب نه ای ساقی و بستان جان شیرینم\n\nمگر دیوانه خواهم شد در این سودا که شب تا روز\nسخن با ماه می‌گویم پری در خواب می‌بینم\n\nلبت شکر به مستان داد و چشمت می به میخواران\nمنم کز غایت حرمان نه با آنم نه با اینم\n\nچو هر خاکی که باد آورد فیضی برد از انعامت\nز حال بنده یاد آور که خدمتگار دیرینم\n\nنه هر کو نقش نظمی زد کلامش دلپذیر افتد\nتذرو طرفه من گیرم که چالاک است شاهینم\n\nاگر باور نمی‌داری رو از صورتگر چین پرس\nکه مانی نسخه می‌خواهد ز نوک کلک مشکینم\n\nوفاداری و حق گویی نه کار هر کسی باشد\nغلام آصف ثانی جلال الحق و الدینم\n\nرموز مستی و رندی ز من بشنو نه از واعظ\nکه با جام و قدح هر دم ندیم ماه و پروینم\n\n",
            "Source": "https://ganjoor.net/hafez/ghazal/sh356/",
            "Title": "\r\nغزل شمارهٔ ۳۵۶"
        },
        "2486": {
            "Audio": null,
            "Author": "حافظ",
            "Book": "غزلیات حافظ",
            "Poem": "در خرابات مغان نور خدا می‌بینم\nاین عجب بین که چه نوری ز کجا می‌بینم\n\nجلوه بر من مفروش ای ملک الحاج که تو\nخانه می‌بینی و من خانه خدا می‌بینم\n\nخواهم از زلف بتان نافه گشایی کردن\nفکر دور است همانا که خطا می‌بینم\n\nسوز دل اشک روان آه سحر ناله شب\nاین همه از نظر لطف شما می‌بینم\n\nهر دم از روی تو نقشی زندم راه خیال\nبا که گویم که در این پرده چه‌ها می‌بینم\n\nکس ندیده‌ست ز مشک ختن و نافه چین\nآن چه من هر سحر از باد صبا می‌بینم\n\nدوستان عیب نظربازی حافظ مکنید\nکه من او را ز محبان شما می‌بینم\n\n",
            "Source": "https://ganjoor.net/hafez/ghazal/sh357/",
            "Title": "\r\nغزل شمارهٔ ۳۵۷"
        },
        "2487": {
            "Audio": null,
            "Author": "حافظ",
            "Book": "غزلیات حافظ",
            "Poem": "غم زمانه که هیچش کران نمی‌بینم\nدواش جز می چون ارغوان نمی‌بینم\n\nبه ترک خدمت پیر مغان نخواهم گفت\nچرا که مصلحت خود در آن نمی‌بینم\n\nز آفتاب قدح ارتفاع عیش بگیر\nچرا که طالع وقت آن چنان نمی‌بینم\n\nنشان اهل خدا عاشقیست با خود دار\nکه در مشایخ شهر این نشان نمی‌بینم\n\nبدین دو دیده حیران من هزار افسوس\nکه با دو آینه رویش عیان نمی‌بینم\n\nقد تو تا بشد از جویبار دیده من\nبه جای سرو جز آب روان نمی‌بینم\n\nدر این خمار کسم جرعه‌ای نمی‌بخشد\nببین که اهل دلی در میان نمی‌بینم\n\nنشان موی میانش که دل در او بستم\nز من مپرس که خود در میان نمی‌بینم\n\nمن و سفینه حافظ که جز در این دریا\nبضاعت سخن درفشان نمی‌بینم\n\n",
            "Source": "https://ganjoor.net/hafez/ghazal/sh358/",
            "Title": "\r\nغزل شمارهٔ ۳۵۸"
        },
        "2488": {
            "Audio": null,
            "Author": "حافظ",
            "Book": "غزلیات حافظ",
            "Poem": "خرم آن روز کز این منزل ویران بروم\nراحت جان طلبم و از پی جانان بروم\n\nگر چه دانم که به جایی نبرد راه غریب\nمن به بوی سر آن زلف پریشان بروم\n\nدلم از وحشت زندان سکندر بگرفت\nرخت بربندم و تا ملک سلیمان بروم\n\nچون صبا با تن بیمار و دل بی‌طاقت\nبه هواداری آن سرو خرامان بروم\n\nدر ره او چو قلم گر به سرم باید رفت\nبا دل زخم کش و دیده گریان بروم\n\nنذر کردم گر از این غم به درآیم روزی\nتا در میکده شادان و غزل خوان بروم\n\nبه هواداری او ذره صفت رقص کنان\nتا لب چشمه خورشید درخشان بروم\n\nتازیان را غم احوال گران باران نیست\nپارسایان مددی تا خوش و آسان بروم\n\nور چو حافظ ز بیابان نبرم ره بیرون\nهمره کوکبه آصف دوران بروم\n\n",
            "Source": "https://ganjoor.net/hafez/ghazal/sh359/",
            "Title": "\r\nغزل شمارهٔ ۳۵۹"
        },
        "2489": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر از این منزل ویران به سوی خانه روم\nدگر آن جا که روم عاقل و فرزانه روم\n\nزین سفر گر به سلامت به وطن بازرسم\nنذر کردم که هم از راه به میخانه روم\n\nتا بگویم که چه کشفم شد از این سیر و سلوک\nبه در صومعه با بربط و پیمانه روم\n\nآشنایان ره عشق گرم خون بخورند\nناکسم گر به شکایت سوی بیگانه روم\n\nبعد از این دست من و زلف چو زنجیر نگار\nچند و چند از پی کام دل دیوانه روم\n\nگر ببینم خم ابروی چو محرابش باز\nسجده شکر کنم و از پی شکرانه روم\n\nخرم آن دم که چو حافظ به تولای وزیر\nسرخوش از میکده با دوست به کاشانه روم\n\n",
            "Source": "https://ganjoor.net/hafez/ghazal/sh360/",
            "Title": "\r\nغزل شمارهٔ ۳۶۰"
        },
        "2490": {
            "Audio": null,
            "Author": "حافظ",
            "Book": "غزلیات حافظ",
            "Poem": "آن که پامال جفا کرد چو خاک راهم\nخاک می‌بوسم و عذر قدمش می‌خواهم\n\nمن نه آنم که ز جور تو بنالم حاشا\nبنده معتقد و چاکر دولتخواهم\n\nبسته‌ام در خم گیسوی تو امید دراز\nآن مبادا که کند دست طلب کوتاهم\n\nذره خاکم و در کوی توام جای خوش است\nترسم ای دوست که بادی ببرد ناگاهم\n\nپیر میخانه سحر جام جهان بینم داد\nو اندر آن آینه از حسن تو کرد آگاهم\n\nصوفی صومعه عالم قدسم لیکن\nحالیا دیر مغان است حوالتگاهم\n\nبا من راه نشین خیز و سوی میکده آی\nتا در آن حلقه ببینی که چه صاحب جاهم\n\nمست بگذشتی و از حافظت اندیشه نبود\nآه اگر دامن حسن تو بگیرد آهم\n\nخوشم آمد که سحر خسرو خاور می‌گفت\nبا همه پادشهی بنده تورانشاهم\n\n",
            "Source": "https://ganjoor.net/hafez/ghazal/sh361/",
            "Title": "\r\nغزل شمارهٔ ۳۶۱"
        },
        "2491": {
            "Audio": null,
            "Author": "حافظ",
            "Book": "غزلیات حافظ",
            "Poem": "دیدار شد میسر و بوس و کنار هم\nاز بخت شکر دارم و از روزگار هم\n\nزاهد برو که طالع اگر طالع من است\nجامم به دست باشد و زلف نگار هم\n\nما عیب کس به مستی و رندی نمی‌کنیم\nلعل بتان خوش است و می خوشگوار هم\n\nای دل بشارتی دهمت محتسب نماند\nو از می جهان پر است و بت میگسار هم\n\nخاطر به دست تفرقه دادن نه زیرکیست\nمجموعه‌ای بخواه و صراحی بیار هم\n\nبر خاکیان عشق فشان جرعه لبش\nتا خاک لعل گون شود و مشکبار هم\n\nآن شد که چشم بد نگران بودی از کمین\nخصم از میان برفت و سرشک از کنار هم\n\nچون کائنات جمله به بوی تو زنده‌اند\nای آفتاب سایه ز ما برمدار هم\n\nچون آب روی لاله و گل فیض حسن توست\nای ابر لطف بر من خاکی ببار هم\n\nحافظ اسیر زلف تو شد از خدا بترس\nو از انتصاف آصف جم اقتدار هم\n\nبرهان ملک و دین که ز دست وزارتش\nایام کان یمین شد و دریا یسار هم\n\nبر یاد رای انور او آسمان به صبح\nجان می‌کند فدا و کواکب نثار هم\n\nگوی زمین ربوده چوگان عدل اوست\nوین برکشیده گنبد نیلی حصار هم\n\nعزم سبک عنان تو در جنبش آورد\nاین پایدار مرکز عالی مدار هم\n\nتا از نتیجه فلک و طور دور اوست\nتبدیل ماه و سال و خزان و بهار هم\n\nخالی مباد کاخ جلالش ز سروران\nو از ساقیان سروقد گلعذار هم\n\n",
            "Source": "https://ganjoor.net/hafez/ghazal/sh362/",
            "Title": "\r\nغزل شمارهٔ ۳۶۲"
        },
        "2492": {
            "Audio": null,
            "Author": "حافظ",
            "Book": "غزلیات حافظ",
            "Poem": "دردم از یار است و درمان نیز هم\nدل فدای او شد و جان نیز هم\n\nاین که می‌گویند آن خوشتر ز حسن\nیار ما این دارد و آن نیز هم\n\nیاد باد آن کو به قصد خون ما\nعهد را بشکست و پیمان نیز هم\n\nدوستان در پرده می‌گویم سخن\nگفته خواهد شد به دستان نیز هم\n\nچون سر آمد دولت شب‌های وصل\nبگذرد ایام هجران نیز هم\n\nهر دو عالم یک فروغ روی اوست\nگفتمت پیدا و پنهان نیز هم\n\nاعتمادی نیست بر کار جهان\nبلکه بر گردون گردان نیز هم\n\nعاشق از قاضی نترسد می بیار\nبلکه از یرغوی دیوان نیز هم\n\nمحتسب داند که حافظ عاشق است\nو آصف ملک سلیمان نیز هم\n\n",
            "Source": "https://ganjoor.net/hafez/ghazal/sh363/",
            "Title": "\r\nغزل شمارهٔ ۳۶۳"
        },
        "2493": {
            "Audio": null,
            "Author": "حافظ",
            "Book": "غزلیات حافظ",
            "Poem": "ما بی غمان مست دل از دست داده‌ایم\nهمراز عشق و همنفس جام باده‌ایم\n\nبر ما بسی کمان ملامت کشیده‌اند\nتا کار خود ز ابروی جانان گشاده‌ایم\n\nای گل تو دوش داغ صبوحی کشیده‌ای\nما آن شقایقیم که با داغ زاده‌ایم\n\nپیر مغان ز توبه ما گر ملول شد\nگو باده صاف کن که به عذر ایستاده‌ایم\n\nکار از تو می‌رود مددی ای دلیل راه\nکانصاف می‌دهیم و ز راه اوفتاده‌ایم\n\nچون لاله می مبین و قدح در میان کار\nاین داغ بین که بر دل خونین نهاده‌ایم\n\nگفتی که حافظ این همه رنگ و خیال چیست\nنقش غلط مبین که همان لوح ساده‌ایم\n\n",
            "Source": "https://ganjoor.net/hafez/ghazal/sh364/",
            "Title": "\r\nغزل شمارهٔ ۳۶۴"
        },
        "2494": {
            "Audio": null,
            "Author": "حافظ",
            "Book": "غزلیات حافظ",
            "Poem": "عمریست تا به راه غمت رو نهاده‌ایم\nروی و ریای خلق به یک سو نهاده‌ایم\n\nطاق و رواق مدرسه و قال و قیل علم\nدر راه جام و ساقی مه رو نهاده‌ایم\n\nهم جان بدان دو نرگس جادو سپرده‌ایم\nهم دل بدان دو سنبل هندو نهاده‌ایم\n\nعمری گذشت تا به امید اشارتی\nچشمی بدان دو گوشه ابرو نهاده‌ایم\n\nما ملک عافیت نه به لشکر گرفته‌ایم\nما تخت سلطنت نه به بازو نهاده‌ایم\n\nتا سحر چشم یار چه بازی کند که باز\nبنیاد بر کرشمه جادو نهاده‌ایم\n\nبی زلف سرکشش سر سودایی از ملال\nهمچون بنفشه بر سر زانو نهاده‌ایم\n\nدر گوشه امید چو نظارگان ماه\nچشم طلب بر آن خم ابرو نهاده‌ایم\n\nگفتی که حافظا دل سرگشته‌ات کجاست\nدر حلقه‌های آن خم گیسو نهاده‌ایم\n\n",
            "Source": "https://ganjoor.net/hafez/ghazal/sh365/",
            "Title": "\r\nغزل شمارهٔ ۳۶۵"
        },
        "2495": {
            "Audio": null,
            "Author": "حافظ",
            "Book": "غزلیات حافظ",
            "Poem": "ما بدین در نه پی حشمت و جاه آمده‌ایم\nاز بد حادثه این جا به پناه آمده‌ایم\n\nره رو منزل عشقیم و ز سرحد عدم\nتا به اقلیم وجود این همه راه آمده‌ایم\n\nسبزه خط تو دیدیم و ز بستان بهشت\nبه طلبکاری این مهرگیاه آمده‌ایم\n\nبا چنین گنج که شد خازن او روح امین\nبه گدایی به در خانه شاه آمده‌ایم\n\nلنگر حلم تو ای کشتی توفیق کجاست\nکه در این بحر کرم غرق گناه آمده‌ایم\n\nآبرو می‌رود ای ابر خطاپوش ببار\nکه به دیوان عمل نامه سیاه آمده‌ایم\n\nحافظ این خرقه پشمینه مینداز که ما\nاز پی قافله با آتش آه آمده‌ایم\n\n",
            "Source": "https://ganjoor.net/hafez/ghazal/sh366/",
            "Title": "\r\nغزل شمارهٔ ۳۶۶"
        },
        "2496": {
            "Audio": null,
            "Author": "حافظ",
            "Book": "غزلیات حافظ",
            "Poem": "فتوی پیر مغان دارم و قولیست قدیم\nکه حرام است می آن جا که نه یار است ندیم\n\nچاک خواهم زدن این دلق ریایی چه کنم\nروح را صحبت ناجنس عذابیست الیم\n\nتا مگر جرعه فشاند لب جانان بر من\nسال‌ها شد که منم بر در میخانه مقیم\n\nمگرش خدمت دیرین من از یاد برفت\nای نسیم سحری یاد دهش عهد قدیم\n\nبعد صد سال اگر بر سر خاکم گذری\nسر برآرد ز گلم رقص کنان عظم رمیم\n\nدلبر از ما به صد امید ستد اول دل\nظاهرا عهد فرامش نکند خلق کریم\n\nغنچه گو تنگ دل از کار فروبسته مباش\nکز دم صبح مدد یابی و انفاس نسیم\n\nفکر بهبود خود ای دل ز دری دیگر کن\nدرد عاشق نشود به به مداوای حکیم\n\nگوهر معرفت آموز که با خود ببری\nکه نصیب دگران است نصاب زر و سیم\n\nدام سخت است مگر یار شود لطف خدا\nور نه آدم نبرد صرفه ز شیطان رجیم\n\nحافظ ار سیم و زرت نیست چه شد شاکر باش\nچه به از دولت لطف سخن و طبع سلیم\n\n",
            "Source": "https://ganjoor.net/hafez/ghazal/sh367/",
            "Title": "\r\nغزل شمارهٔ ۳۶۷"
        },
        "2497": {
            "Audio": null,
            "Author": "حافظ",
            "Book": "غزلیات حافظ",
            "Poem": "خیز تا از در میخانه گشادی طلبیم\nبه ره دوست نشینیم و مرادی طلبیم\n\nزاد راه حرم وصل نداریم مگر\nبه گدایی ز در میکده زادی طلبیم\n\nاشک آلوده ما گر چه روان است ولی\nبه رسالت سوی او پاک نهادی طلبیم\n\nلذت داغ غمت بر دل ما باد حرام\nاگر از جور غم عشق تو دادی طلبیم\n\nنقطه خال تو بر لوح بصر نتوان زد\nمگر از مردمک دیده مدادی طلبیم\n\nعشوه‌ای از لب شیرین تو دل خواست به جان\nبه شکرخنده لبت گفت مزادی طلبیم\n\nتا بود نسخه عطری دل سودازده را\nاز خط غالیه سای تو سوادی طلبیم\n\nچون غمت را نتوان یافت مگر در دل شاد\nما به امید غمت خاطر شادی طلبیم\n\nبر در مدرسه تا چند نشینی حافظ\nخیز تا از در میخانه گشادی طلبیم\n\n",
            "Source": "https://ganjoor.net/hafez/ghazal/sh368/",
            "Title": "\r\nغزل شمارهٔ ۳۶۸"
        },
        "2498": {
            "Audio": "https://i.ganjoor.net/a/2498.ogg",
            "Author": "حافظ",
            "Book": "غزلیات حافظ",
            "Poem": "ما ز یاران چشم یاری داشتیم\nخود غلط بود آنچه ما پنداشتیم\n\nتا درخت دوستی بر کی دهد\nحالیا رفتیم و تخمی کاشتیم\n\nگفت و گو آیین درویشی نبود\nور نه با تو ماجراها داشتیم\n\nشیوهٔ چشمت فریب جنگ داشت\nما غلط کردیم و صلح انگاشتیم\n\nگلبن حسنت نه خود شد دلفروز\nما دم همت بر او بگماشتیم\n\nنکته‌ها رفت و شکایت کس نکرد\nجانب حرمت فرونگذاشتیم\n\nگفت خود دادی به ما دل حافظا\nما محصل بر کسی نگماشتیم\n\n",
            "Source": "https://ganjoor.net/hafez/ghazal/sh369/",
            "Title": "\r\nغزل شمارهٔ ۳۶۹"
        },
        "2499": {
            "Audio": null,
            "Author": "حافظ",
            "Book": "غزلیات حافظ",
            "Poem": "صلاح از ما چه می‌جویی که مستان را صلا گفتیم\nبه دور نرگس مستت سلامت را دعا گفتیم\n\nدر میخانه‌ام بگشا که هیچ از خانقه نگشود\nگرت باور بود ور نه سخن این بود و ما گفتیم\n\nمن از چشم تو ای ساقی خراب افتاده‌ام لیکن\nبلایی کز حبیب آید هزارش مرحبا گفتیم\n\nاگر بر من نبخشایی پشیمانی خوری آخر\nبه خاطر دار این معنی که در خدمت کجا گفتیم\n\nقدت گفتم که شمشاد است بس خجلت به بار آورد\nکه این نسبت چرا کردیم و این بهتان چرا گفتیم\n\nجگر چون نافه‌ام خون گشت کم زینم نمی‌باید\nجزای آن که با زلفت سخن از چین خطا گفتیم\n\nتو آتش گشتی ای حافظ ولی با یار درنگرفت\nز بدعهدی گل گویی حکایت با صبا گفتیم\n\n",
            "Source": "https://ganjoor.net/hafez/ghazal/sh370/",
            "Title": "\r\nغزل شمارهٔ ۳۷۰"
        },
        "2500": {
            "Audio": null,
            "Author": "حافظ",
            "Book": "غزلیات حافظ",
            "Poem": "ما درس سحر در ره میخانه نهادیم\nمحصول دعا در ره جانانه نهادیم\n\nدر خرمن صد زاهد عاقل زند آتش\nاین داغ که ما بر دل دیوانه نهادیم\n\nسلطان ازل گنج غم عشق به ما داد\nتا روی در این منزل ویرانه نهادیم\n\nدر دل ندهم ره پس از این مهر بتان را\nمهر لب او بر در این خانه نهادیم\n\nدر خرقه از این بیش منافق نتوان بود\nبنیاد از این شیوه رندانه نهادیم\n\nچون می‌رود این کشتی سرگشته که آخر\nجان در سر آن گوهر یک دانه نهادیم\n\nالمنه لله که چو ما بی‌دل و دین بود\nآن را که لقب عاقل و فرزانه نهادیم\n\nقانع به خیالی ز تو بودیم چو حافظ\nیا رب چه گداهمت و بیگانه نهادیم\n\n",
            "Source": "https://ganjoor.net/hafez/ghazal/sh371/",
            "Title": "\r\nغزل شمارهٔ ۳۷۱"
        },
        "2501": {
            "Audio": null,
            "Author": "حافظ",
            "Book": "غزلیات حافظ",
            "Poem": "بگذار تا ز شارع میخانه بگذریم\nکز بهر جرعه‌ای همه محتاج این دریم\n\nروز نخست چون دم رندی زدیم و عشق\nشرط آن بود که جز ره آن شیوه نسپریم\n\nجایی که تخت و مسند جم می‌رود به باد\nگر غم خوریم خوش نبود به که می‌خوریم\n\nتا بو که دست در کمر او توان زدن\nدر خون دل نشسته چو یاقوت احمریم\n\nواعظ مکن نصیحت شوریدگان که ما\nبا خاک کوی دوست به فردوس ننگریم\n\nچون صوفیان به حالت و رقصند مقتدا\nما نیز هم به شعبده دستی برآوریم\n\nاز جرعه تو خاک زمین در و لعل یافت\nبیچاره ما که پیش تو از خاک کمتریم\n\nحافظ چو ره به کنگره کاخ وصل نیست\nبا خاک آستانه این در به سر بریم\n\n",
            "Source": "https://ganjoor.net/hafez/ghazal/sh372/",
            "Title": "\r\nغزل شمارهٔ ۳۷۲"
        },
        "2502": {
            "Audio": null,
            "Author": "حافظ",
            "Book": "غزلیات حافظ",
            "Poem": "خیز تا خرقه صوفی به خرابات بریم\nشطح و طامات به بازار خرافات بریم\n\nسوی رندان قلندر به ره آورد سفر\nدلق بسطامی و سجاده طامات بریم\n\nتا همه خلوتیان جام صبوحی گیرند\nچنگ صبحی به در پیر مناجات بریم\n\nبا تو آن عهد که در وادی ایمن بستیم\nهمچو موسی ارنی گوی به میقات بریم\n\nکوس ناموس تو بر کنگره عرش زنیم\nعلم عشق تو بر بام سماوات بریم\n\nخاک کوی تو به صحرای قیامت فردا\nهمه بر فرق سر از بهر مباهات بریم\n\nور نهد در ره ما خار ملامت زاهد\nاز گلستانش به زندان مکافات بریم\n\nشرممان باد ز پشمینه آلوده خویش\nگر بدین فضل و هنر نام کرامات بریم\n\nقدر وقت ار نشناسد دل و کاری نکند\nبس خجالت که از این حاصل اوقات بریم\n\nفتنه می‌بارد از این سقف مقرنس برخیز\nتا به میخانه پناه از همه آفات بریم\n\nدر بیابان فنا گم شدن آخر تا کی\nره بپرسیم مگر پی به مهمات بریم\n\nحافظ آب رخ خود بر در هر سفله مریز\nحاجت آن به که بر قاضی حاجات بریم\n\n",
            "Source": "https://ganjoor.net/hafez/ghazal/sh373/",
            "Title": "\r\nغزل شمارهٔ ۳۷۳"
        },
        "2503": {
            "Audio": null,
            "Author": "حافظ",
            "Book": "غزلیات حافظ",
            "Poem": "بیا تا گل برافشانیم و می در ساغر اندازیم\nفلک را سقف بشکافیم و طرحی نو دراندازیم\n\nاگر غم لشکر انگیزد که خون عاشقان ریزد\nمن و ساقی به هم تازیم و بنیادش براندازیم\n\nشراب ارغوانی را گلاب اندر قدح ریزیم\nنسیم عطرگردان را شِکَر در مجمر اندازیم\n\nچو در دست است رودی خوش بزن مطرب سرودی خوش\nکه دست افشان غزل خوانیم و پاکوبان سر اندازیم\n\nصبا خاک وجود ما بدان عالی جناب انداز\nبود کان شاه خوبان را نظر بر منظر اندازیم\n\nیکی از عقل می‌لافد یکی طامات می‌بافد\nبیا کاین داوری‌ها را به پیش داور اندازیم\n\nبهشت عدن اگر خواهی بیا با ما به میخانه\nکه از پای خمت روزی به حوض کوثر اندازیم\n\nسخندانیّ و خوشخوانی نمی‌ورزند در شیراز\nبیا حافظ که تا خود را به ملکی دیگر اندازیم\n\n",
            "Source": "https://ganjoor.net/hafez/ghazal/sh374/",
            "Title": "\r\nغزل شمارهٔ ۳۷۴"
        },
        "2504": {
            "Audio": null,
            "Author": "حافظ",
            "Book": "غزلیات حافظ",
            "Poem": "صوفی بیا که خرقه سالوس برکشیم\nوین نقش زرق را خط بطلان به سر کشیم\n\nنذر و فتوح صومعه در وجه می‌نهیم\nدلق ریا به آب خرابات برکشیم\n\nفردا اگر نه روضه رضوان به ما دهند\nغلمان ز روضه حور ز جنت به درکشیم\n\nبیرون جهیم سرخوش و از بزم صوفیان\nغارت کنیم باده و شاهد به بر کشیم\n\nعشرت کنیم ور نه به حسرت کشندمان\nروزی که رخت جان به جهانی دگر کشیم\n\nسر خدا که در تتق غیب منزویست\nمستانه‌اش نقاب ز رخسار برکشیم\n\nکو جلوه‌ای ز ابروی او تا چو ماه نو\nگوی سپهر در خم چوگان زر کشیم\n\nحافظ نه حد ماست چنین لاف‌ها زدن\nپای از گلیم خویش چرا بیشتر کشیم\n\n",
            "Source": "https://ganjoor.net/hafez/ghazal/sh375/",
            "Title": "\r\nغزل شمارهٔ ۳۷۵"
        },
        "2505": {
            "Audio": null,
            "Author": "حافظ",
            "Book": "غزلیات حافظ",
            "Poem": "دوستان وقت گل آن به که به عشرت کوشیم\nسخن اهل دل است این و به جان بنیوشیم\n\nنیست در کس کرم و وقت طرب می‌گذرد\nچاره آن است که سجاده به می بفروشیم\n\nخوش هواییست فرح بخش خدایا بفرست\nنازنینی که به رویش می گلگون نوشیم\n\nارغنون ساز فلک رهزن اهل هنر است\nچون از این غصه ننالیم و چرا نخروشیم\n\nگل به جوش آمد و از می نزدیمش آبی\nلاجرم ز آتش حرمان و هوس می‌جوشیم\n\nمی‌کشیم از قدح لاله شرابی موهوم\nچشم بد دور که بی مطرب و می مدهوشیم\n\nحافظ این حال عجب با که توان گفت که ما\nبلبلانیم که در موسم گل خاموشیم\n\n",
            "Source": "https://ganjoor.net/hafez/ghazal/sh376/",
            "Title": "\r\nغزل شمارهٔ ۳۷۶"
        },
        "2506": {
            "Audio": null,
            "Author": "حافظ",
            "Book": "غزلیات حافظ",
            "Poem": "ما شبی دست برآریم و دعایی بکنیم\nغم هجران تو را چاره ز جایی بکنیم\n\nدل بیمار شد از دست رفیقان مددی\nتا طبیبش به سر آریم و دوایی بکنیم\n\nآن که بی جرم برنجید و به تیغم زد و رفت\nبازش آرید خدا را که صفایی بکنیم\n\nخشک شد بیخ طرب راه خرابات کجاست\nتا در آن آب و هوا نشو و نمایی بکنیم\n\nمدد از خاطر رندان طلب ای دل ور نه\nکار صعب است مبادا که خطایی بکنیم\n\nسایه طایر کم حوصله کاری نکند\nطلب از سایه میمون همایی بکنیم\n\nدلم از پرده بشد حافظ خوشگوی کجاست\nتا به قول و غزلش ساز نوایی بکنیم\n\n",
            "Source": "https://ganjoor.net/hafez/ghazal/sh377/",
            "Title": "\r\nغزل شمارهٔ ۳۷۷"
        },
        "2507": {
            "Audio": null,
            "Author": "حافظ",
            "Book": "غزلیات حافظ",
            "Poem": "ما نگوییم بد و میل به ناحق نکنیم\nجامه کس سیه و دلق خود ازرق نکنیم\n\nعیب درویش و توانگر به کم و بیش بد است\nکار بد مصلحت آن است که مطلق نکنیم\n\nرقم مغلطه بر دفتر دانش نزنیم\nسر حق بر ورق شعبده ملحق نکنیم\n\nشاه اگر جرعه رندان نه به حرمت نوشد\nالتفاتش به می صاف مروق نکنیم\n\nخوش برانیم جهان در نظر راهروان\nفکر اسب سیه و زین مغرق نکنیم\n\nآسمان کشتی ارباب هنر می‌شکند\nتکیه آن به که بر این بحر معلق نکنیم\n\nگر بدی گفت حسودی و رفیقی رنجید\nگو تو خوش باش که ما گوش به احمق نکنیم\n\nحافظ ار خصم خطا گفت نگیریم بر او\nور به حق گفت جدل با سخن حق نکنیم\n\n",
            "Source": "https://ganjoor.net/hafez/ghazal/sh378/",
            "Title": "\r\nغزل شمارهٔ ۳۷۸"
        },
        "2508": {
            "Audio": null,
            "Author": "حافظ",
            "Book": "غزلیات حافظ",
            "Poem": "سرم خوش است و به بانگ بلند می‌گویم\nکه من نسیم حیات از پیاله می‌جویم\n\nعبوس زهد به وجه خمار ننشیند\nمرید خرقه دردی کشان خوش خویم\n\nشدم فسانه به سرگشتگی و ابروی دوست\nکشید در خم چوگان خویش چون گویم\n\nگرم نه پیر مغان در به روی بگشاید\nکدام در بزنم چاره از کجا جویم\n\nمکن در این چمنم سرزنش به خودرویی\nچنان که پرورشم می‌دهند می‌رویم\n\nتو خانقاه و خرابات در میانه مبین\nخدا گواه که هر جا که هست با اویم\n\nغبار راه طلب کیمیای بهروزیست\nغلام دولت آن خاک عنبرین بویم\n\nز شوق نرگس مست بلندبالایی\nچو لاله با قدح افتاده بر لب جویم\n\nبیار می که به فتوی حافظ از دل پاک\nغبار زرق به فیض قدح فروشویم\n\n",
            "Source": "https://ganjoor.net/hafez/ghazal/sh379/",
            "Title": "\r\nغزل شمارهٔ ۳۷۹"
        },
        "2509": {
            "Audio": null,
            "Author": "حافظ",
            "Book": "غزلیات حافظ",
            "Poem": "بارها گفته‌ام و بار دگر می‌گویم\nکه من دلشده این ره نه به خود می‌پویم\n\nدر پس آینه طوطی صفتم داشته‌اند\nآن چه استاد ازل گفت بگو می‌گویم\n\nمن اگر خارم و گر گل چمن آرایی هست\nکه از آن دست که او می‌کشدم می‌رویم\n\nدوستان عیب من بی‌دل حیران مکنید\nگوهری دارم و صاحب نظری می‌جویم\n\nگر چه با دلق ملمع می گلگون عیب است\nمکنم عیب کز او رنگ ریا می‌شویم\n\nخنده و گریه عشاق ز جایی دگر است\nمی‌سرایم به شب و وقت سحر می‌مویم\n\nحافظم گفت که خاک در میخانه مبوی\nگو مکن عیب که من مشک ختن می‌بویم\n\n",
            "Source": "https://ganjoor.net/hafez/ghazal/sh380/",
            "Title": "\r\nغزل شمارهٔ ۳۸۰"
        },
        "2510": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر چه ما بندگان پادشهیم\nپادشاهان ملک صبحگهیم\n\nگنج در آستین و کیسه تهی\nجام گیتی نما و خاک رهیم\n\nهوشیار حضور و مست غرور\nبحر توحید و غرقه گنهیم\n\nشاهد بخت چون کرشمه کند\nماش آیینه رخ چو مهیم\n\nشاه بیدار بخت را هر شب\nما نگهبان افسر و کلهیم\n\nگو غنیمت شمار صحبت ما\nکه تو در خواب و ما به دیده گهیم\n\nشاه منصور واقف است که ما\nروی همت به هر کجا که نهیم\n\nدشمنان را ز خون کفن سازیم\nدوستان را قبای فتح دهیم\n\nرنگ تزویر پیش ما نبود\nشیر سرخیم و افعی سیهیم\n\nوام حافظ بگو که بازدهند\nکرده‌ای اعتراف و ما گوهیم\n\n",
            "Source": "https://ganjoor.net/hafez/ghazal/sh381/",
            "Title": "\r\nغزل شمارهٔ ۳۸۱"
        },
        "2511": {
            "Audio": null,
            "Author": "حافظ",
            "Book": "غزلیات حافظ",
            "Poem": "فاتحه‌ای چو آمدی بر سر خسته‌ای بخوان\nلب بگشا که می‌دهد لعل لبت به مرده جان\n\nآن که به پرسش آمد و فاتحه خواند و می‌رود\nگو نفسی که روح را می‌کنم از پی اش روان\n\nای که طبیب خسته‌ای روی زبان من ببین\nکاین دم و دود سینه‌ام بار دل است بر زبان\n\nگر چه تب استخوان من کرد ز مهر گرم و رفت\nهمچو تبم نمی‌رود آتش مهر از استخوان\n\nحال دلم ز خال تو هست در آتشش وطن\nچشمم از آن دو چشم تو خسته شده‌ست و ناتوان\n\nبازنشان حرارتم ز آب دو دیده و ببین\nنبض مرا که می‌دهد هیچ ز زندگی نشان\n\nآن که مدام شیشه‌ام از پی عیش داده است\nشیشه‌ام از چه می‌برد پیش طبیب هر زمان\n\nحافظ از آب زندگی شعر تو داد شربتم\nترک طبیب کن بیا نسخه شربتم بخوان\n\n",
            "Source": "https://ganjoor.net/hafez/ghazal/sh382/",
            "Title": "\r\nغزل شمارهٔ ۳۸۲"
        },
        "2512": {
            "Audio": null,
            "Author": "حافظ",
            "Book": "غزلیات حافظ",
            "Poem": "چندان که گفتم غم با طبیبان\nدرمان نکردند مسکین غریبان\n\nآن گل که هر دم در دست بادیست\nگو شرم بادش از عندلیبان\n\nیا رب امان ده تا بازبیند\nچشم محبان روی حبیبان\n\nدرج محبت بر مهر خود نیست\nیا رب مبادا کام رقیبان\n\nای منعم آخر بر خوان جودت\nتا چند باشیم از بی نصیبان\n\nحافظ نگشتی شیدای گیتی\nگر می‌شنیدی پند ادیبان\n\n",
            "Source": "https://ganjoor.net/hafez/ghazal/sh383/",
            "Title": "\r\nغزل شمارهٔ ۳۸۳"
        },
        "2513": {
            "Audio": null,
            "Author": "حافظ",
            "Book": "غزلیات حافظ",
            "Poem": "می‌سوزم از فراقت روی از جفا بگردان\nهجران بلای ما شد یا رب بلا بگردان\n\nمه جلوه می‌نماید بر سبز خنگ گردون\nتا او به سر درآید بر رخش پا بگردان\n\nمر غول را برافشان یعنی به رغم سنبل\nگرد چمن بخوری همچون صبا بگردان\n\nیغمای عقل و دین را بیرون خرام سرمست\nدر سر کلاه بشکن در بر قبا بگردان\n\nای نور چشم مستان در عین انتظارم\nچنگ حزین و جامی بنواز یا بگردان\n\nدوران همی‌نویسد بر عارضش خطی خوش\nیا رب نوشته بد از یار ما بگردان\n\nحافظ ز خوبرویان بختت جز این قدر نیست\nگر نیستت رضایی حکم قضا بگردان\n\n",
            "Source": "https://ganjoor.net/hafez/ghazal/sh384/",
            "Title": "\r\nغزل شمارهٔ ۳۸۴"
        },
        "2514": {
            "Audio": null,
            "Author": "حافظ",
            "Book": "غزلیات حافظ",
            "Poem": "یا رب آن آهوی مشکین به ختن بازرسان\nوان سهی سرو خرامان به چمن بازرسان\n\nدل آزرده ما را به نسیمی بنواز\nیعنی آن جان ز تن رفته به تن بازرسان\n\nماه و خورشید به منزل چو به امر تو رسند\nیار مه روی مرا نیز به من بازرسان\n\nدیده‌ها در طلب لعل یمانی خون شد\nیا رب آن کوکب رخشان به یمن بازرسان\n\nبرو ای طایر میمون همایون آثار\nپیش عنقا سخن زاغ و زغن بازرسان\n\nسخن این است که ما بی تو نخواهیم حیات\nبشنو ای پیک خبرگیر و سخن بازرسان\n\nآن که بودی وطنش دیده حافظ یا رب\nبه مرادش ز غریبی به وطن بازرسان\n\n",
            "Source": "https://ganjoor.net/hafez/ghazal/sh385/",
            "Title": "\r\nغزل شمارهٔ ۳۸۵"
        },
        "2515": {
            "Audio": null,
            "Author": "حافظ",
            "Book": "غزلیات حافظ",
            "Poem": "خدا را کم نشین با خرقه پوشان\nرخ از رندان بی‌سامان مپوشان\n\nدر این خرقه بسی آلودگی هست\nخوشا وقت قبای می فروشان\n\nدر این صوفی وشان دردی ندیدم\nکه صافی باد عیش دردنوشان\n\nتو نازک طبعی و طاقت نیاری\nگرانی‌های مشتی دلق پوشان\n\nچو مستم کرده‌ای مستور منشین\nچو نوشم داده‌ای زهرم منوشان\n\nبیا و از غبن این سالوسیان بین\nصراحی خون دل و بربط خروشان\n\nز دلگرمی حافظ بر حذر باش\nکه دارد سینه‌ای چون دیگ جوشان\n\n",
            "Source": "https://ganjoor.net/hafez/ghazal/sh386/",
            "Title": "\r\nغزل شمارهٔ ۳۸۶"
        },
        "2516": {
            "Audio": null,
            "Author": "حافظ",
            "Book": "غزلیات حافظ",
            "Poem": "شاه شمشادقدان خسرو شیرین دهنان\nکه به مژگان شکند قلب همه صف شکنان\n\nمست بگذشت و نظر بر من درویش انداخت\nگفت ای چشم و چراغ همه شیرین سخنان\n\nتا کی از سیم و زرت کیسه تهی خواهد بود\nبنده من شو و برخور ز همه سیمتنان\n\nکمتر از ذره نه‌ای پست مشو مهر بورز\nتا به خلوتگه خورشید رسی چرخ زنان\n\nبر جهان تکیه مکن ور قدحی می داری\nشادی زهره جبینان خور و نازک بدنان\n\nپیر پیمانه کش من که روانش خوش باد\nگفت پرهیز کن از صحبت پیمان شکنان\n\nدامن دوست به دست آر و ز دشمن بگسل\nمرد یزدان شو و فارغ گذر از اهرمنان\n\nبا صبا در چمن لاله سحر می‌گفتم\nکه شهیدان که‌اند این همه خونین کفنان\n\nگفت حافظ من و تو محرم این راز نه‌ایم\nاز می لعل حکایت کن و شیرین دهنان\n\n",
            "Source": "https://ganjoor.net/hafez/ghazal/sh387/",
            "Title": "\r\nغزل شمارهٔ ۳۸۷"
        },
        "2517": {
            "Audio": null,
            "Author": "حافظ",
            "Book": "غزلیات حافظ",
            "Poem": "بهار و گل طرب انگیز گشت و توبه شکن\nبه شادی رخ گل بیخ غم ز دل برکن\n\nرسید باد صبا غنچه در هواداری\nز خود برون شد و بر خود درید پیراهن\n\nطریق صدق بیاموز از آب صافی دل\nبه راستی طلب آزادگی ز سرو چمن\n\nز دستبرد صبا گرد گل کلاله نگر\nشکنج گیسوی سنبل ببین به روی سمن\n\nعروس غنچه رسید از حرم به طالع سعد\nبه عینه دل و دین می‌برد به وجه حسن\n\nصفیر بلبل شوریده و نفیر هزار\nبرای وصل گل آمد برون ز بیت حزن\n\nحدیث صحبت خوبان و جام باده بگو\nبه قول حافظ و فتوی پیر صاحب فن\n\n",
            "Source": "https://ganjoor.net/hafez/ghazal/sh388/",
            "Title": "\r\nغزل شمارهٔ ۳۸۸"
        },
        "2518": {
            "Audio": null,
            "Author": "حافظ",
            "Book": "غزلیات حافظ",
            "Poem": "چو گل هر دم به بویت جامه در تن\nکنم چاک از گریبان تا به دامن\n\nتنت را دید گل گویی که در باغ\nچو مستان جامه را بدرید بر تن\n\nمن از دست غمت مشکل برم جان\nولی دل را تو آسان بردی از من\n\nبه قول دشمنان برگشتی از دوست\nنگردد هیچ کس دوست دشمن\n\nتنت در جامه چون در جام باده\nدلت در سینه چون در سیم آهن\n\nببار ای شمع اشک از چشم خونین\nکه شد سوز دلت بر خلق روشن\n\nمکن کز سینه‌ام آه جگرسوز\nبرآید همچو دود از راه روزن\n\nدلم را مشکن و در پا مینداز\nکه دارد در سر زلف تو مسکن\n\nچو دل در زلف تو بسته‌ست حافظ\nبدین سان کار او در پا میفکن\n\n",
            "Source": "https://ganjoor.net/hafez/ghazal/sh389/",
            "Title": "\r\nغزل شمارهٔ ۳۸۹"
        },
        "2519": {
            "Audio": null,
            "Author": "حافظ",
            "Book": "غزلیات حافظ",
            "Poem": "افسر سلطان گل پیدا شد از طرف چمن\nمقدمش یا رب مبارک باد بر سرو و سمن\n\nخوش به جای خویشتن بود این نشست خسروی\nتا نشیند هر کسی اکنون به جای خویشتن\n\nخاتم جم را بشارت ده به حسن خاتمت\nکاسم اعظم کرد از او کوتاه دست اهرمن\n\nتا ابد معمور باد این خانه کز خاک درش\nهر نفس با بوی رحمان می‌وزد باد یمن\n\nشوکت پور پشنگ و تیغ عالمگیر او\nدر همه شهنامه‌ها شد داستان انجمن\n\nخنگ چوگانی چرخت رام شد در زیر زین\nشهسوارا چون به میدان آمدی گویی بزن\n\nجویبار ملک را آب روان شمشیر توست\nتو درخت عدل بنشان بیخ بدخواهان بکن\n\nبعد از این نشکفت اگر با نکهت خلق خوشت\nخیزد از صحرای ایذج نافه مشک ختن\n\nگوشه گیران انتظار جلوه خوش می‌کنند\nبرشکن طرف کلاه و برقع از رخ برفکن\n\nمشورت با عقل کردم گفت حافظ می بنوش\nساقیا می ده به قول مستشار مؤتمن\n\nای صبا بر ساقی بزم اتابک عرضه دار\nتا از آن جام زرافشان جرعه‌ای بخشد به من\n\n",
            "Source": "https://ganjoor.net/hafez/ghazal/sh390/",
            "Title": "\r\nغزل شمارهٔ ۳۹۰"
        },
        "2520": {
            "Audio": null,
            "Author": "حافظ",
            "Book": "غزلیات حافظ",
            "Poem": "خوشتر از فکر می و جام چه خواهد بودن\nتا ببینم که سرانجام چه خواهد بودن\n\nغم دل چند توان خورد که ایام نماند\nگو نه دل باش و نه ایام چه خواهد بودن\n\nمرغ کم حوصله را گو غم خود خور که بر او\nرحم آن کس که نهد دام چه خواهد بودن\n\nباده خور غم مخور و پند مقلد منیوش\nاعتبار سخن عام چه خواهد بودن\n\nدست رنج تو همان به که شود صرف به کام\nدانی آخر که به ناکام چه خواهد بودن\n\nپیر میخانه همی‌خواند معمایی دوش\nاز خط جام که فرجام چه خواهد بودن\n\nبردم از ره دل حافظ به دف و چنگ و غزل\nتا جزای من بدنام چه خواهد بودن\n\n",
            "Source": "https://ganjoor.net/hafez/ghazal/sh391/",
            "Title": "\r\nغزل شمارهٔ ۳۹۱"
        },
        "2521": {
            "Audio": null,
            "Author": "حافظ",
            "Book": "غزلیات حافظ",
            "Poem": "دانی که چیست دولت دیدار یار دیدن\nدر کوی او گدایی بر خسروی گزیدن\n\nاز جان طمع بریدن آسان بود ولیکن\nاز دوستان جانی مشکل توان بریدن\n\nخواهم شدن به بستان چون غنچه با دل تنگ\nوان جا به نیک نامی پیراهنی دریدن\n\nگه چون نسیم با گل راز نهفته گفتن\nگه سر عشقبازی از بلبلان شنیدن\n\nبوسیدن لب یار اول ز دست مگذار\nکآخر ملول گردی از دست و لب گزیدن\n\nفرصت شمار صحبت کز این دوراهه منزل\nچون بگذریم دیگر نتوان به هم رسیدن\n\nگویی برفت حافظ از یاد شاه یحیی\nیا رب به یادش آور درویش پروریدن\n\n",
            "Source": "https://ganjoor.net/hafez/ghazal/sh392/",
            "Title": "\r\nغزل شمارهٔ ۳۹۲"
        },
        "2522": {
            "Audio": null,
            "Author": "حافظ",
            "Book": "غزلیات حافظ",
            "Poem": "منم که شهره شهرم به عشق ورزیدن\nمنم که دیده نیالوده‌ام به بد دیدن\n\nوفا کنیم و ملامت کشیم و خوش باشیم\nکه در طریقت ما کافریست رنجیدن\n\nبه پیر میکده گفتم که چیست راه نجات\nبخواست جام می و گفت عیب پوشیدن\n\nمراد دل ز تماشای باغ عالم چیست\nبه دست مردم چشم از رخ تو گل چیدن\n\nبه می پرستی از آن نقش خود زدم بر آب\nکه تا خراب کنم نقش خود پرستیدن\n\nبه رحمت سر زلف تو واثقم ور نه\nکشش چو نبود از آن سو چه سود کوشیدن\n\nعنان به میکده خواهیم تافت زین مجلس\nکه وعظ بی عملان واجب است نشنیدن\n\nز خط یار بیاموز مهر با رخ خوب\nکه گرد عارض خوبان خوش است گردیدن\n\nمبوس جز لب ساقی و جام می حافظ\nکه دست زهدفروشان خطاست بوسیدن\n\n",
            "Source": "https://ganjoor.net/hafez/ghazal/sh393/",
            "Title": "\r\nغزل شمارهٔ ۳۹۳"
        },
        "2523": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای روی ماه منظر تو نوبهار حسن\nخال و خط تو مرکز حسن و مدار حسن\n\nدر چشم پرخمار تو پنهان فسون سحر\nدر زلف بی‌قرار تو پیدا قرار حسن\n\nماهی نتافت همچو تو از برج نیکویی\nسروی نخاست چون قدت از جویبار حسن\n\nخرم شد از ملاحت تو عهد دلبری\nفرخ شد از لطافت تو روزگار حسن\n\nاز دام زلف و دانه خال تو در جهان\nیک مرغ دل نماند نگشته شکار حسن\n\nدایم به لطف دایه طبع از میان جان\nمی‌پرورد به ناز تو را در کنار حسن\n\nگرد لبت بنفشه از آن تازه و تر است\nکآب حیات می‌خورد از جویبار حسن\n\nحافظ طمع برید که بیند نظیر تو\nدیار نیست جز رخت اندر دیار حسن\n\n",
            "Source": "https://ganjoor.net/hafez/ghazal/sh394/",
            "Title": "\r\nغزل شمارهٔ ۳۹۴"
        },
        "2524": {
            "Audio": null,
            "Author": "حافظ",
            "Book": "غزلیات حافظ",
            "Poem": "گلبرگ را ز سنبل مشکین نقاب کن\nیعنی که رخ بپوش و جهانی خراب کن\n\nبفشان عرق ز چهره و اطراف باغ را\nچون شیشه‌های دیده ما پرگلاب کن\n\nایام گل چو عمر به رفتن شتاب کرد\nساقی به دور باده گلگون شتاب کن\n\nبگشا به شیوه نرگس پرخواب مست را\nو از رشک چشم نرگس رعنا به خواب کن\n\nبوی بنفشه بشنو و زلف نگار گیر\nبنگر به رنگ لاله و عزم شراب کن\n\nزان جا که رسم و عادت عاشق‌کشی توست\nبا دشمنان قدح کش و با ما عتاب کن\n\nهمچون حباب دیده به روی قدح گشای\nوین خانه را قیاس اساس از حباب کن\n\nحافظ وصال می‌طلبد از ره دعا\nیا رب دعای خسته دلان مستجاب کن\n\n",
            "Source": "https://ganjoor.net/hafez/ghazal/sh395/",
            "Title": "\r\nغزل شمارهٔ ۳۹۵"
        },
        "2525": {
            "Audio": null,
            "Author": "حافظ",
            "Book": "غزلیات حافظ",
            "Poem": "صبح است ساقیا قدحی پرشراب کن\nدور فلک درنگ ندارد شتاب کن\n\nزان پیشتر که عالم فانی شود خراب\nما را ز جام باده گلگون خراب کن\n\nخورشید می ز مشرق ساغر طلوع کرد\nگر برگ عیش می‌طلبی ترک خواب کن\n\nروزی که چرخ از گل ما کوزه‌ها کند\nزنهار کاسه سر ما پرشراب کن\n\nما مرد زهد و توبه و طامات نیستیم\nبا ما به جام باده صافی خطاب کن\n\nکار صواب باده پرستیست حافظا\nبرخیز و عزم جزم به کار صواب کن\n\n",
            "Source": "https://ganjoor.net/hafez/ghazal/sh396/",
            "Title": "\r\nغزل شمارهٔ ۳۹۶"
        },
        "2526": {
            "Audio": null,
            "Author": "حافظ",
            "Book": "غزلیات حافظ",
            "Poem": "ز در درآ و شبستان ما منور کن\nهوای مجلس روحانیان معطر کن\n\nاگر فقیه نصیحت کند که عشق مباز\nپیاله‌ای بدهش گو دماغ را تر کن\n\nبه چشم و ابروی جانان سپرده‌ام دل و جان\nبیا بیا و تماشای طاق و منظر کن\n\nستاره شب هجران نمی‌فشاند نور\nبه بام قصر برآ و چراغ مه برکن\n\nبگو به خازن جنت که خاک این مجلس\nبه تحفه بر سوی فردوس و عود مجمر کن\n\nاز این مزوجه و خرقه نیک در تنگم\nبه یک کرشمه صوفی وشم قلندر کن\n\nچو شاهدان چمن زیردست حسن تواند\nکرشمه بر سمن و جلوه بر صنوبر کن\n\nفضول نفس حکایت بسی کند ساقی\nتو کار خود مده از دست و می به ساغر کن\n\nحجاب دیده ادراک شد شعاع جمال\nبیا و خرگه خورشید را منور کن\n\nطمع به قند وصال تو حد ما نبود\nحوالتم به لب لعل همچو شکر کن\n\nلب پیاله ببوس آنگهی به مستان ده\nبدین دقیقه دماغ معاشران تر کن\n\nپس از ملازمت عیش و عشق مه رویان\nز کارها که کنی شعر حافظ از بر کن\n\n",
            "Source": "https://ganjoor.net/hafez/ghazal/sh397/",
            "Title": "\r\nغزل شمارهٔ ۳۹۷"
        },
        "2527": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای نور چشم من سخنی هست گوش کن\nچون ساغرت پر است بنوشان و نوش کن\n\nدر راه عشق وسوسه اهرمن بسیست\nپیش آی و گوش دل به پیام سروش کن\n\nبرگ نوا تبه شد و ساز طرب نماند\nای چنگ ناله برکش و ای دف خروش کن\n\nتسبیح و خرقه لذت مستی نبخشدت\nهمت در این عمل طلب از می فروش کن\n\nپیران سخن ز تجربه گویند گفتمت\nهان ای پسر که پیر شوی پند گوش کن\n\nبر هوشمند سلسله ننهاد دست عشق\nخواهی که زلف یار کشی ترک هوش کن\n\nبا دوستان مضایقه در عمر و مال نیست\nصد جان فدای یار نصیحت نیوش کن\n\nساقی که جامت از می صافی تهی مباد\nچشم عنایتی به من دردنوش کن\n\nسرمست در قبای زرافشان چو بگذری\nیک بوسه نذر حافظ پشمینه پوش کن\n\n",
            "Source": "https://ganjoor.net/hafez/ghazal/sh398/",
            "Title": "\r\nغزل شمارهٔ ۳۹۸"
        },
        "2528": {
            "Audio": null,
            "Author": "حافظ",
            "Book": "غزلیات حافظ",
            "Poem": "کرشمه‌ای کن و بازار ساحری بشکن\nبه غمزه رونق و ناموس سامری بشکن\n\nبه باد ده سر و دستار عالمی یعنی\nکلاه گوشه به آیین سروری بشکن\n\nبه زلف گوی که آیین دلبری بگذار\nبه غمزه گوی که قلب ستمگری بشکن\n\nبرون خرام و ببر گوی خوبی از همه کس\nسزای حور بده رونق پری بشکن\n\nبه آهوان نظر شیر آفتاب بگیر\nبه ابروان دوتا قوس مشتری بشکن\n\nچو عطرسای شود زلف سنبل از دم باد\nتو قیمتش به سر زلف عنبری بشکن\n\nچو عندلیب فصاحت فروشد ای حافظ\nتو قدر او به سخن گفتن دری بشکن\n\n",
            "Source": "https://ganjoor.net/hafez/ghazal/sh399/",
            "Title": "\r\nغزل شمارهٔ ۳۹۹"
        },
        "2529": {
            "Audio": null,
            "Author": "حافظ",
            "Book": "غزلیات حافظ",
            "Poem": "بالابلند عشوه گر نقش باز من\nکوتاه کرد قصه زهد دراز من\n\nدیدی دلا که آخر پیری و زهد و علم\nبا من چه کرد دیده معشوقه باز من\n\nمی‌ترسم از خرابی ایمان که می‌برد\nمحراب ابروی تو حضور نماز من\n\nگفتم به دلق زرق بپوشم نشان عشق\nغماز بود اشک و عیان کرد راز من\n\nمست است یار و یاد حریفان نمی‌کند\nذکرش به خیر ساقی مسکین نواز من\n\nیا رب کی آن صبا بوزد کز نسیم آن\nگردد شمامه کرمش کارساز من\n\nنقشی بر آب می‌زنم از گریه حالیا\nتا کی شود قرین حقیقت مجاز من\n\nبر خود چو شمع خنده زنان گریه می‌کنم\nتا با تو سنگ دل چه کند سوز و ساز من\n\nزاهد چو از نماز تو کاری نمی‌رود\nهم مستی شبانه و راز و نیاز من\n\nحافظ ز گریه سوخت بگو حالش ای صبا\nبا شاه دوست پرور دشمن گداز من\n\n",
            "Source": "https://ganjoor.net/hafez/ghazal/sh400/",
            "Title": "\r\nغزل شمارهٔ ۴۰۰"
        },
        "2530": {
            "Audio": null,
            "Author": "حافظ",
            "Book": "غزلیات حافظ",
            "Poem": "چون شوم خاک رهش دامن بیفشاند ز من\nور بگویم دل بگردان رو بگرداند ز من\n\nروی رنگین را به هر کس می‌نماید همچو گل\nور بگویم بازپوشان بازپوشاند ز من\n\nچشم خود را گفتم آخر یک نظر سیرش ببین\nگفت می‌خواهی مگر تا جوی خون راند ز من\n\nاو به خونم تشنه و من بر لبش تا چون شود\nکام بستانم از او یا داد بستاند ز من\n\nگر چو فرهادم به تلخی جان برآید باک نیست\nبس حکایت‌های شیرین باز می‌ماند ز من\n\nگر چو شمعش پیش میرم بر غمم خندان شود\nور برنجم خاطر نازک برنجاند ز من\n\nدوستان جان داده‌ام بهر دهانش بنگرید\nکو به چیزی مختصر چون باز می‌ماند ز من\n\nصبر کن حافظ که گر زین دست باشد درس غم\nعشق در هر گوشه‌ای افسانه‌ای خواند ز من\n\n",
            "Source": "https://ganjoor.net/hafez/ghazal/sh401/",
            "Title": "\r\nغزل شمارهٔ ۴۰۱"
        },
        "2531": {
            "Audio": null,
            "Author": "حافظ",
            "Book": "غزلیات حافظ",
            "Poem": "نکته‌ای دلکش بگویم خال آن مه رو ببین\nعقل و جان را بسته زنجیر آن گیسو ببین\n\nعیب دل کردم که وحشی وضع و هرجایی مباش\nگفت چشم شیرگیر و غنج آن آهو ببین\n\nحلقه زلفش تماشاخانه باد صباست\nجان صد صاحب دل آن جا بسته یک مو ببین\n\nعابدان آفتاب از دلبر ما غافلند\nای ملامتگو خدا را رو مبین آن رو ببین\n\nزلف دل دزدش صبا را بند بر گردن نهاد\nبا هواداران ره رو حیله هندو ببین\n\nاین که من در جست و جوی او ز خود فارغ شدم\nکس ندیده‌ست و نبیند مثلش از هر سو ببین\n\nحافظ ار در گوشه محراب می‌نالد رواست\nای نصیحتگو خدا را آن خم ابرو ببین\n\nاز مراد شاه منصور ای فلک سر برمتاب\nتیزی شمشیر بنگر قوت بازو ببین\n\n",
            "Source": "https://ganjoor.net/hafez/ghazal/sh402/",
            "Title": "\r\nغزل شمارهٔ ۴۰۲"
        },
        "2532": {
            "Audio": null,
            "Author": "حافظ",
            "Book": "غزلیات حافظ",
            "Poem": "شراب لعل کش و روی مه جبینان بین\nخلاف مذهب آنان جمال اینان بین\n\nبه زیر دلق ملمع کمندها دارند\nدرازدستی این کوته آستینان بین\n\nبه خرمن دو جهان سر فرو نمی‌آرند\nدماغ و کبر گدایان و خوشه چینان بین\n\nبهای نیم کرشمه هزار جان طلبند\nنیاز اهل دل و ناز نازنینان بین\n\nحقوق صحبت ما را به باد داد و برفت\nوفای صحبت یاران و همنشینان بین\n\nاسیر عشق شدن چاره خلاص من است\nضمیر عاقبت اندیش پیش بینان بین\n\nکدورت از دل حافظ ببرد صحبت دوست\nصفای همت پاکان و پاکدینان بین\n\n",
            "Source": "https://ganjoor.net/hafez/ghazal/sh403/",
            "Title": "\r\nغزل شمارهٔ ۴۰۳"
        },
        "2533": {
            "Audio": null,
            "Author": "حافظ",
            "Book": "غزلیات حافظ",
            "Poem": "می‌فکن بر صف رندان نظری بهتر از این\nبر در میکده می کن گذری بهتر از این\n\nدر حق من لبت این لطف که می‌فرماید\nسخت خوب است ولیکن قدری بهتر از این\n\nآن که فکرش گره از کار جهان بگشاید\nگو در این کار بفرما نظری بهتر از این\n\nناصحم گفت که جز غم چه هنر دارد عشق\nبرو ای خواجه عاقل هنری بهتر از این\n\nدل بدان رود گرامی چه کنم گر ندهم\nمادر دهر ندارد پسری بهتر از این\n\nمن چو گویم که قدح نوش و لب ساقی بوس\nبشنو از من که نگوید دگری بهتر از این\n\nکلک حافظ شکرین میوه نباتیست به چین\nکه در این باغ نبینی ثمری بهتر از این\n\n",
            "Source": "https://ganjoor.net/hafez/ghazal/sh404/",
            "Title": "\r\nغزل شمارهٔ ۴۰۴"
        },
        "2534": {
            "Audio": null,
            "Author": "حافظ",
            "Book": "غزلیات حافظ",
            "Poem": "به جان پیر خرابات و حق صحبت او\nکه نیست در سر من جز هوای خدمت او\n\nبهشت اگر چه نه جای گناهکاران است\nبیار باده که مستظهرم به همت او\n\nچراغ صاعقه آن سحاب روشن باد\nکه زد به خرمن ما آتش محبت او\n\nبر آستانه میخانه گر سری بینی\nمزن به پای که معلوم نیست نیت او\n\nبیا که دوش به مستی سروش عالم غیب\nنوید داد که عام است فیض رحمت او\n\nمکن به چشم حقارت نگاه در من مست\nکه نیست معصیت و زهد بی مشیت او\n\nنمی‌کند دل من میل زهد و توبه ولی\nبه نام خواجه بکوشیم و فر دولت او\n\nمدام خرقه حافظ به باده در گرو است\nمگر ز خاک خرابات بود فطرت او\n\n",
            "Source": "https://ganjoor.net/hafez/ghazal/sh405/",
            "Title": "\r\nغزل شمارهٔ ۴۰۵"
        },
        "2535": {
            "Audio": null,
            "Author": "حافظ",
            "Book": "غزلیات حافظ",
            "Poem": "گفتا برون شدی به تماشای ماه نو\nاز ماه ابروان منت شرم باد رو\n\nعمریست تا دلت ز اسیران زلف ماست\nغافل ز حفظ جانب یاران خود مشو\n\nمفروش عطر عقل به هندوی زلف ما\nکان جا هزار نافه مشکین به نیم جو\n\nتخم وفا و مهر در این کهنه کشته زار\nآن گه عیان شود که بود موسم درو\n\nساقی بیار باده که رمزی بگویمت\nاز سر اختران کهن سیر و ماه نو\n\nشکل هلال هر سر مه می‌دهد نشان\nاز افسر سیامک و ترک کلاه زو\n\nحافظ جناب پیر مغان مامن وفاست\nدرس حدیث عشق بر او خوان و ز او شنو\n\n",
            "Source": "https://ganjoor.net/hafez/ghazal/sh406/",
            "Title": "\r\nغزل شمارهٔ ۴۰۶"
        },
        "2536": {
            "Audio": null,
            "Author": "حافظ",
            "Book": "غزلیات حافظ",
            "Poem": "مزرع سبز فلک دیدم و داس مه نو\nیادم از کشته خویش آمد و هنگام درو\n\nگفتم ای بخت بخفتیدی و خورشید دمید\nگفت با این همه از سابقه نومید مشو\n\nگر روی پاک و مجرد چو مسیحا به فلک\nاز چراغ تو به خورشید رسد صد پرتو\n\nتکیه بر اختر شب دزد مکن کاین عیار\nتاج کاووس ببرد و کمر کیخسرو\n\nگوشوار زر و لعل ار چه گران دارد گوش\nدور خوبی گذران است نصیحت بشنو\n\nچشم بد دور ز خال تو که در عرصه حسن\nبیدقی راند که برد از مه و خورشید گرو\n\nآسمان گو مفروش این عظمت کاندر عشق\nخرمن مه به جوی خوشه پروین به دو جو\n\nآتش زهد و ریا خرمن دین خواهد سوخت\nحافظ این خرقه پشمینه بینداز و برو\n\n",
            "Source": "https://ganjoor.net/hafez/ghazal/sh407/",
            "Title": "\r\nغزل شمارهٔ ۴۰۷"
        },
        "2537": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای آفتاب آینه دار جمال تو\nمشک سیاه مجمره گردان خال تو\n\nصحن سرای دیده بشستم ولی چه سود\nکاین گوشه نیست درخور خیل خیال تو\n\nدر اوج ناز و نعمتی ای پادشاه حسن\nیا رب مباد تا به قیامت زوال تو\n\nمطبوعتر ز نقش تو صورت نبست باز\nطغرانویس ابروی مشکین مثال تو\n\nدر چین زلفش ای دل مسکین چگونه‌ای\nکشفته گفت باد صبا شرح حال تو\n\nبرخاست بوی گل ز در آشتی درآی\nای نوبهار ما رخ فرخنده فال تو\n\nتا آسمان ز حلقه به گوشان ما شود\nکو عشوه‌ای ز ابروی همچون هلال تو\n\nتا پیش بخت بازروم تهنیت کنان\nکو مژده‌ای ز مقدم عید وصال تو\n\nاین نقطه سیاه که آمد مدار نور\nعکسیست در حدیقه بینش ز خال تو\n\nدر پیش شاه عرض کدامین جفا کنم\nشرح نیازمندی خود یا ملال تو\n\nحافظ در این کمند سر سرکشان بسیست\nسودای کج مپز که نباشد مجال تو\n\n",
            "Source": "https://ganjoor.net/hafez/ghazal/sh408/",
            "Title": "\r\nغزل شمارهٔ ۴۰۸"
        },
        "2538": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای خونبهای نافه چین خاک راه تو\nخورشید سایه پرور طرف کلاه تو\n\nنرگس کرشمه می‌برد از حد برون خرام\nای من فدای شیوه چشم سیاه تو\n\nخونم بخور که هیچ ملک با چنان جمال\nاز دل نیایدش که نویسد گناه تو\n\nآرام و خواب خلق جهان را سبب تویی\nزان شد کنار دیده و دل تکیه گاه تو\n\nبا هر ستاره‌ای سر و کار است هر شبم\nاز حسرت فروغ رخ همچو ماه تو\n\nیاران همنشین همه از هم جدا شدند\nماییم و آستانه دولت پناه تو\n\nحافظ طمع مبر ز عنایت که عاقبت\nآتش زند به خرمن غم دود آه تو\n\n",
            "Source": "https://ganjoor.net/hafez/ghazal/sh409/",
            "Title": "\r\nغزل شمارهٔ ۴۰۹"
        },
        "2539": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای قبای پادشاهی راست بر بالای تو\nزینت تاج و نگین از گوهر والای تو\n\nآفتاب فتح را هر دم طلوعی می‌دهد\nاز کلاه خسروی رخسار مه سیمای تو\n\nجلوه گاه طایر اقبال باشد هر کجا\nسایه‌اندازد همای چتر گردون سای تو\n\nاز رسوم شرع و حکمت با هزاران اختلاف\nنکته‌ای هرگز نشد فوت از دل دانای تو\n\nآب حیوانش ز منقار بلاغت می‌چکد\nطوطی خوش لهجه یعنی کلک شکرخای تو\n\nگر چه خورشید فلک چشم و چراغ عالم است\nروشنایی بخش چشم اوست خاک پای تو\n\nآن چه اسکندر طلب کرد و ندادش روزگار\nجرعه‌ای بود از زلال جام جان افزای تو\n\nعرض حاجت در حریم حضرتت محتاج نیست\nراز کس مخفی نماند با فروغ رای تو\n\nخسروا پیرانه سر حافظ جوانی می‌کند\nبر امید عفو جان بخش گنه فرسای تو\n\n",
            "Source": "https://ganjoor.net/hafez/ghazal/sh410/",
            "Title": "\r\nغزل شمارهٔ ۴۱۰"
        },
        "2540": {
            "Audio": null,
            "Author": "حافظ",
            "Book": "غزلیات حافظ",
            "Poem": "تاب بنفشه می‌دهد طره مشک سای تو\nپرده غنچه می‌درد خنده دلگشای تو\n\nای گل خوش نسیم من بلبل خویش را مسوز\nکز سر صدق می‌کند شب همه شب دعای تو\n\nمن که ملول گشتمی از نفس فرشتگان\nقال و مقال عالمی می‌کشم از برای تو\n\nدولت عشق بین که چون از سر فقر و افتخار\nگوشه تاج سلطنت می‌شکند گدای تو\n\nخرقه زهد و جام می گر چه نه درخور همند\nاین همه نقش می‌زنم از جهت رضای تو\n\nشور شراب عشق تو آن نفسم رود ز سر\nکاین سر پرهوس شود خاک در سرای تو\n\nشاه‌نشین چشم من تکیه گه خیال توست\nجای دعاست شاه من بی تو مباد جای تو\n\nخوش چمنیست عارضت خاصه که در بهار حسن\nحافظ خوش کلام شد مرغ سخنسرای تو\n\n",
            "Source": "https://ganjoor.net/hafez/ghazal/sh411/",
            "Title": "\r\nغزل شمارهٔ ۴۱۱"
        },
        "2541": {
            "Audio": "https://i.ganjoor.net/a/2541.ogg",
            "Author": "حافظ",
            "Book": "غزلیات حافظ",
            "Poem": "مرا چشمیست خون افشان ز دست آن کمان ابرو\nجهان بس فتنه خواهد دید از آن چشم و از آن ابرو\n\nغلام چشم آن ترکم که در خواب خوش مستی\nنگارین گلشنش روی است و مشکین سایبان ابرو\n\nهلالی شد تنم زین غم که با طغرای ابرویش\nکه باشد مه که بنماید ز طاق آسمان ابرو\n\nرقیبان غافل و ما را از آن چشم و جبین هر دم\nهزاران گونه پیغام است و حاجب در میان ابرو\n\nروان گوشه گیران را جبینش طرفه گلزاریست\nکه بر طرف سمن زارش همی‌گردد چمان ابرو\n\nدگر حور و پری را کس نگوید با چنین حسنی\nکه این را این چنین چشم است و آن را آن چنان ابرو\n\nتو کافردل نمی‌بندی نقاب زلف و می‌ترسم\nکه محرابم بگرداند خم آن دلستان ابرو\n\nاگر چه مرغ زیرک بود حافظ در هواداری\nبه تیر غمزه صیدش کرد چشم آن کمان ابرو\n\n",
            "Source": "https://ganjoor.net/hafez/ghazal/sh412/",
            "Title": "\r\nغزل شمارهٔ ۴۱۲"
        },
        "2542": {
            "Audio": null,
            "Author": "حافظ",
            "Book": "غزلیات حافظ",
            "Poem": "خط عذار یار که بگرفت ماه از او\nخوش حلقه‌ایست لیک به در نیست راه از او\n\nابروی دوست گوشه محراب دولت است\nآن جا بمال چهره و حاجت بخواه از او\n\nای جرعه نوش مجلس جم سینه پاک دار\nکآیینه‌ایست جام جهان بین که آه از او\n\nکردار اهل صومعه‌ام کرد می پرست\nاین دود بین که نامه من شد سیاه از او\n\nسلطان غم هر آن چه تواند بگو بکن\nمن برده‌ام به باده فروشان پناه از او\n\nساقی چراغ می به ره آفتاب دار\nگو برفروز مشعله صبحگاه از او\n\nآبی به روزنامه اعمال ما فشان\nباشد توان سترد حروف گناه از او\n\nحافظ که ساز مطرب عشاق ساز کرد\nخالی مباد عرصه این بزمگاه از او\n\nآیا در این خیال که دارد گدای شهر\nروزی بود که یاد کند پادشاه از او\n\n",
            "Source": "https://ganjoor.net/hafez/ghazal/sh413/",
            "Title": "\r\nغزل شمارهٔ ۴۱۳"
        },
        "2543": {
            "Audio": null,
            "Author": "حافظ",
            "Book": "غزلیات حافظ",
            "Poem": "گلبن عیش می‌دمد ساقی گلعذار کو\nباد بهار می‌وزد باده خوشگوار کو\n\nهر گل نو ز گلرخی یاد همی‌کند ولی\nگوش سخن شنو کجا دیده اعتبار کو\n\nمجلس بزم عیش را غالیه مراد نیست\nای دم صبح خوش نفس نافه زلف یار کو\n\nحسن فروشی گلم نیست تحمل ای صبا\nدست زدم به خون دل بهر خدا نگار کو\n\nشمع سحرگهی اگر لاف ز عارض تو زد\nخصم زبان دراز شد خنجر آبدار کو\n\nگفت مگر ز لعل من بوسه نداری آرزو\nمردم از این هوس ولی قدرت و اختیار کو\n\nحافظ اگر چه در سخن خازن گنج حکمت است\nاز غم روزگار دون طبع سخن گزار کو\n\n",
            "Source": "https://ganjoor.net/hafez/ghazal/sh414/",
            "Title": "\r\nغزل شمارهٔ ۴۱۴"
        },
        "2544": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای پیک راستان خبر یار ما بگو\nاحوال گل به بلبل دستان سرا بگو\n\nما محرمان خلوت انسیم غم مخور\nبا یار آشنا سخن آشنا بگو\n\nبرهم چو می‌زد آن سر زلفین مشکبار\nبا ما سر چه داشت ز بهر خدا بگو\n\nهر کس که گفت خاک در دوست توتیاست\nگو این سخن معاینه در چشم ما بگو\n\nآن کس که منع ما ز خرابات می‌کند\nگو در حضور پیر من این ماجرا بگو\n\nگر دیگرت بر آن در دولت گذر بود\nبعد از ادای خدمت و عرض دعا بگو\n\nهر چند ما بدیم تو ما را بدان مگیر\nشاهانه ماجرای گناه گدا بگو\n\nبر این فقیر نامه آن محتشم بخوان\nبا این گدا حکایت آن پادشا بگو\n\nجان‌ها ز دام زلف چو بر خاک می‌فشاند\nبر آن غریب ما چه گذشت ای صبا بگو\n\nجان پرور است قصهٔ ارباب معرفت\nرمزی برو بپرس حدیثی بیا بگو\n\nحافظ گرت به مجلس او راه می‌دهند\nمی نوش و ترک زرق ز بهر خدا بگو\n\n",
            "Source": "https://ganjoor.net/hafez/ghazal/sh415/",
            "Title": "\r\nغزل شمارهٔ ۴۱۵"
        },
        "2545": {
            "Audio": null,
            "Author": "حافظ",
            "Book": "غزلیات حافظ",
            "Poem": "خنک نسیم معنبر شمامه‌ای دلخواه\nکه در هوای تو برخاست بامداد پگاه\n\nدلیل راه شو ای طایر خجسته لقا\nکه دیده آب شد از شوق خاک آن درگاه\n\nبه یاد شخص نزارم که غرق خون دل است\nهلال را ز کنار افق کنید نگاه\n\nمنم که بی تو نفس می‌کشم زهی خجلت\nمگر تو عفو کنی ور نه چیست عذر گناه\n\nز دوستان تو آموخت در طریقت مهر\nسپیده دم که صبا چاک زد شعار سیاه\n\nبه عشق روی تو روزی که از جهان بروم\nز تربتم بدمد سرخ گل به جای گیاه\n\nمده به خاطر نازک ملالت از من زود\nکه حافظ تو خود این لحظه گفت بسم الله\n\n",
            "Source": "https://ganjoor.net/hafez/ghazal/sh416/",
            "Title": "\r\nغزل شمارهٔ ۴۱۶"
        },
        "2546": {
            "Audio": null,
            "Author": "حافظ",
            "Book": "غزلیات حافظ",
            "Poem": "عیشم مدام است از لعل دلخواه\nکارم به کام است الحمدلله\n\nای بخت سرکش تنگش به بر کش\nگه جام زر کش گه لعل دلخواه\n\nما را به رندی افسانه کردند\nپیران جاهل شیخان گمراه\n\nاز دست زاهد کردیم توبه\nو از فعل عابد استغفرالله\n\nجانا چه گویم شرح فراقت\nچشمی و صد نم جانی و صد آه\n\nکافر مبیناد این غم که دیده‌ست\nاز قامتت سرو از عارضت ماه\n\nشوق لبت برد از یاد حافظ\nدرس شبانه ورد سحرگاه\n\n",
            "Source": "https://ganjoor.net/hafez/ghazal/sh417/",
            "Title": "\r\nغزل شمارهٔ ۴۱۷"
        },
        "2547": {
            "Audio": null,
            "Author": "حافظ",
            "Book": "غزلیات حافظ",
            "Poem": "گر تیغ بارد در کوی آن ماه\nگردن نهادیم الحکم لله\n\nآیین تقوا ما نیز دانیم\nلیکن چه چاره با بخت گمراه\n\nما شیخ و واعظ کمتر شناسیم\nیا جام باده یا قصه کوتاه\n\nمن رند و عاشق در موسم گل\nآن گاه توبه استغفرالله\n\nمهر تو عکسی بر ما نیفکند\nآیینه رویا آه از دلت آه\n\nالصبر مر و العمر فان\nیا لیت شعری حتام القاه\n\nحافظ چه نالی گر وصل خواهی\nخون بایدت خورد در گاه و بی‌گاه\n\n",
            "Source": "https://ganjoor.net/hafez/ghazal/sh418/",
            "Title": "\r\nغزل شمارهٔ ۴۱۸"
        },
        "2548": {
            "Audio": null,
            "Author": "حافظ",
            "Book": "غزلیات حافظ",
            "Poem": "وصال او ز عمر جاودان به\nخداوندا مرا آن ده که آن به\n\nبه شمشیرم زد و با کس نگفتم\nکه راز دوست از دشمن نهان به\n\nبه داغ بندگی مردن بر این در\nبه جان او که از ملک جهان به\n\nخدا را از طبیب من بپرسید\nکه آخر کی شود این ناتوان به\n\nگلی کان پایمال سرو ما گشت\nبود خاکش ز خون ارغوان به\n\nبه خلدم دعوت ای زاهد مفرما\nکه این سیب زنخ زان بوستان به\n\nدلا دایم گدای کوی او باش\nبه حکم آن که دولت جاودان به\n\nجوانا سر متاب از پند پیران\nکه رای پیر از بخت جوان به\n\nشبی می‌گفت چشم کس ندیده‌ست\nز مروارید گوشم در جهان به\n\nاگر چه زنده رود آب حیات است\nولی شیراز ما از اصفهان به\n\nسخن اندر دهان دوست شکر\nولیکن گفته حافظ از آن به\n\n",
            "Source": "https://ganjoor.net/hafez/ghazal/sh419/",
            "Title": "\r\nغزل شمارهٔ ۴۱۹"
        },
        "2549": {
            "Audio": null,
            "Author": "حافظ",
            "Book": "غزلیات حافظ",
            "Poem": "ناگهان پرده برانداخته‌ای یعنی چه\nمست از خانه برون تاخته‌ای یعنی چه\n\nزلف در دست صبا گوش به فرمان رقیب\nاین چنین با همه درساخته‌ای یعنی چه\n\nشاه خوبانی و منظور گدایان شده‌ای\nقدر این مرتبه نشناخته‌ای یعنی چه\n\nنه سر زلف خود اول تو به دستم دادی\nبازم از پای درانداخته‌ای یعنی چه\n\nسخنت رمز دهان گفت و کمر سر میان\nو از میان تیغ به ما آخته‌ای یعنی چه\n\nهر کس از مهره مهر تو به نقشی مشغول\nعاقبت با همه کج باخته‌ای یعنی چه\n\nحافظا در دل تنگت چو فرود آمد یار\nخانه از غیر نپرداخته‌ای یعنی چه\n\n",
            "Source": "https://ganjoor.net/hafez/ghazal/sh420/",
            "Title": "\r\nغزل شمارهٔ ۴۲۰"
        },
        "2550": {
            "Audio": null,
            "Author": "حافظ",
            "Book": "غزلیات حافظ",
            "Poem": "در سرای مغان رفته بود و آب زده\nنشسته پیر و صلایی به شیخ و شاب زده\n\nسبوکشان همه در بندگیش بسته کمر\nولی ز ترک کله چتر بر سحاب زده\n\nشعاع جام و قدح نور ماه پوشیده\nعذار مغبچگان راه آفتاب زده\n\nعروس بخت در آن حجله با هزاران ناز\nشکسته کسمه و بر برگ گل گلاب زده\n\nگرفته ساغر عشرت فرشته رحمت\nز جرعه بر رخ حور و پری گلاب زده\n\nز شور و عربده شاهدان شیرین کار\nشکر شکسته سمن ریخته رباب زده\n\nسلام کردم و با من به روی خندان گفت\nکه ای خمارکش مفلس شراب زده\n\nکه این کند که تو کردی به ضعف همت و رای\nز گنج خانه شده خیمه بر خراب زده\n\nوصال دولت بیدار ترسمت ندهند\nکه خفته‌ای تو در آغوش بخت خواب زده\n\nبیا به میکده حافظ که بر تو عرضه کنم\nهزار صف ز دعاهای مستجاب زده\n\nفلک جنیبه کش شاه نصره الدین است\nبیا ببین ملکش دست در رکاب زده\n\nخرد که ملهم غیب است بهر کسب شرف\nز بام عرش صدش بوسه بر جناب زده\n\n",
            "Source": "https://ganjoor.net/hafez/ghazal/sh421/",
            "Title": "\r\nغزل شمارهٔ ۴۲۱"
        },
        "2551": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای که با سلسله زلف دراز آمده‌ای\nفرصتت باد که دیوانه نواز آمده‌ای\n\nساعتی ناز مفرما و بگردان عادت\nچون به پرسیدن ارباب نیاز آمده‌ای\n\nپیش بالای تو میرم چه به صلح و چه به جنگ\nچون به هر حال برازنده ناز آمده‌ای\n\nآب و آتش به هم آمیخته‌ای از لب لعل\nچشم بد دور که بس شعبده بازآمده‌ای\n\nآفرین بر دل نرم تو که از بهر ثواب\nکشته غمزه خود را به نماز آمده‌ای\n\nزهد من با تو چه سنجد که به یغمای دلم\nمست و آشفته به خلوتگه راز آمده‌ای\n\nگفت حافظ دگرت خرقه شراب آلوده‌ست\nمگر از مذهب این طایفه بازآمده‌ای\n\n",
            "Source": "https://ganjoor.net/hafez/ghazal/sh422/",
            "Title": "\r\nغزل شمارهٔ ۴۲۲"
        },
        "2552": {
            "Audio": null,
            "Author": "حافظ",
            "Book": "غزلیات حافظ",
            "Poem": "دوش رفتم به در میکده خواب آلوده\nخرقه تردامن و سجاده شراب آلوده\n\nآمد افسوس کنان مغبچه باده فروش\nگفت بیدار شو ای ره رو خواب آلوده\n\nشست و شویی کن و آن گه به خرابات خرام\nتا نگردد ز تو این دیر خراب آلوده\n\nبه هوای لب شیرین پسران چند کنی\nجوهر روح به یاقوت مذاب آلوده\n\nبه طهارت گذران منزل پیری و مکن\nخلعت شیب چو تشریف شباب آلوده\n\nپاک و صافی شو و از چاه طبیعت به درآی\nکه صفایی ندهد آب تراب آلوده\n\nگفتم ای جان جهان دفتر گل عیبی نیست\nکه شود فصل بهار از می ناب آلوده\n\nآشنایان ره عشق در این بحر عمیق\nغرقه گشتند و نگشتند به آب آلوده\n\nگفت حافظ لغز و نکته به یاران مفروش\nآه از این لطف به انواع عتاب آلوده\n\n",
            "Source": "https://ganjoor.net/hafez/ghazal/sh423/",
            "Title": "\r\nغزل شمارهٔ ۴۲۳"
        },
        "2553": {
            "Audio": null,
            "Author": "حافظ",
            "Book": "غزلیات حافظ",
            "Poem": "از من جدا مشو که توام نور دیده‌ای\nآرام جان و مونس قلب رمیده‌ای\n\nاز دامن تو دست ندارند عاشقان\nپیراهن صبوری ایشان دریده‌ای\n\nاز چشم بخت خویش مبادت گزند از آنک\nدر دلبری به غایت خوبی رسیده‌ای\n\nمنعم مکن ز عشق وی ای مفتی زمان\nمعذور دارمت که تو او را ندیده‌ای\n\nآن سرزنش که کرد تو را دوست حافظا\nبیش از گلیم خویش مگر پا کشیده‌ای\n\n",
            "Source": "https://ganjoor.net/hafez/ghazal/sh424/",
            "Title": "\r\nغزل شمارهٔ ۴۲۴"
        },
        "2554": {
            "Audio": null,
            "Author": "حافظ",
            "Book": "غزلیات حافظ",
            "Poem": "دامن کشان همی‌شد در شرب زرکشیده\nصد ماه رو ز رشکش جیب قصب دریده\n\nاز تاب آتش می بر گرد عارضش خوی\nچون قطره‌های شبنم بر برگ گل چکیده\n\nلفظی فصیح شیرین قدی بلند چابک\nرویی لطیف زیبا چشمی خوش کشیده\n\nیاقوت جان فزایش از آب لطف زاده\nشمشاد خوش خرامش در ناز پروریده\n\nآن لعل دلکشش بین وان خنده دل آشوب\nوان رفتن خوشش بین وان گام آرمیده\n\nآن آهوی سیه چشم از دام ما برون شد\nیاران چه چاره سازم با این دل رمیده\n\nزنهار تا توانی اهل نظر میازار\nدنیا وفا ندارد ای نور هر دو دیده\n\nتا کی کشم عتیبت از چشم دلفریبت\nروزی کرشمه‌ای کن ای یار برگزیده\n\nگر خاطر شریفت رنجیده شد ز حافظ\nبازآ که توبه کردیم از گفته و شنیده\n\nبس شکر بازگویم در بندگی خواجه\nگر اوفتد به دستم آن میوه رسیده\n\n",
            "Source": "https://ganjoor.net/hafez/ghazal/sh425/",
            "Title": "\r\nغزل شمارهٔ ۴۲۵"
        },
        "2555": {
            "Audio": null,
            "Author": "حافظ",
            "Book": "غزلیات حافظ",
            "Poem": "از خون دل نوشتم نزدیک دوست نامه\nانی رایت دهرا من هجرک القیامه\n\nدارم من از فراقش در دیده صد علامت\nلیست دموع عینی هذا لنا العلامه\n\nهر چند کآزمودم از وی نبود سودم\nمن جرب المجرب حلت به الندامه\n\nپرسیدم از طبیبی احوال دوست گفتا\nفی بعدها عذاب فی قربها السلامه\n\nگفتم ملامت آید گر گرد دوست گردم\nو الله ما راینا حبا بلا ملامه\n\nحافظ چو طالب آمد جامی به جان شیرین\nحتی یذوق منه کاسا من الکرامه\n\n",
            "Source": "https://ganjoor.net/hafez/ghazal/sh426/",
            "Title": "\r\nغزل شمارهٔ ۴۲۶"
        },
        "2556": {
            "Audio": null,
            "Author": "حافظ",
            "Book": "غزلیات حافظ",
            "Poem": "چراغ روی تو را شمع گشت پروانه\nمرا ز حال تو با حال خویش پروا نه\n\nخرد که قید مجانین عشق می‌فرمود\nبه بوی سنبل زلف تو گشت دیوانه\n\nبه بوی زلف تو گر جان به باد رفت چه شد\nهزار جان گرامی فدای جانانه\n\nمن رمیده ز غیرت ز پا فتادم دوش\nنگار خویش چو دیدم به دست بیگانه\n\nچه نقشه‌ها که برانگیختیم و سود نداشت\nفسون ما بر او گشته است افسانه\n\nبر آتش رخ زیبای او به جای سپند\nبه غیر خال سیاهش که دید به دانه\n\nبه مژده جان به صبا داد شمع در نفسی\nز شمع روی تواش چون رسید پروانه\n\nمرا به دور لب دوست هست پیمانی\nکه بر زبان نبرم جز حدیث پیمانه\n\nحدیث مدرسه و خانقه مگوی که باز\nفتاد در سر حافظ هوای میخانه\n\n",
            "Source": "https://ganjoor.net/hafez/ghazal/sh427/",
            "Title": "\r\nغزل شمارهٔ ۴۲۷"
        },
        "2557": {
            "Audio": null,
            "Author": "حافظ",
            "Book": "غزلیات حافظ",
            "Poem": "سحرگاهان که مخمور شبانه\nگرفتم باده با چنگ و چغانه\n\nنهادم عقل را ره توشه از می\nز شهر هستیش کردم روانه\n\nنگار می فروشم عشوه‌ای داد\nکه ایمن گشتم از مکر زمانه\n\nز ساقی کمان ابرو شنیدم\nکه ای تیر ملامت را نشانه\n\nنبندی زان میان طرفی کمروار\nاگر خود را ببینی در میانه\n\nبرو این دام بر مرغی دگر نه\nکه عنقا را بلند است آشیانه\n\nکه بندد طرف وصل از حسن شاهی\nکه با خود عشق بازد جاودانه\n\nندیم و مطرب و ساقی همه اوست\nخیال آب و گل در ره بهانه\n\nبده کشتی می تا خوش برانیم\nاز این دریای ناپیداکرانه\n\nوجود ما معماییست حافظ\nکه تحقیقش فسون است و فسانه\n\n",
            "Source": "https://ganjoor.net/hafez/ghazal/sh428/",
            "Title": "\r\nغزل شمارهٔ ۴۲۸"
        },
        "2558": {
            "Audio": null,
            "Author": "حافظ",
            "Book": "غزلیات حافظ",
            "Poem": "ساقی بیا که شد قدح لاله پر ز می\nطامات تا به چند و خرافات تا به کی\n\nبگذر ز کبر و ناز که دیده‌ست روزگار\nچین قبای قیصر و طرف کلاه کی\n\nهشیار شو که مرغ چمن مست گشت هان\nبیدار شو که خواب عدم در پی است هی\n\nخوش نازکانه می‌چمی ای شاخ نوبهار\nکشفتگی مبادت از آشوب باد دی\n\nبر مهر چرخ و شیوه او اعتماد نیست\nای وای بر کسی که شد ایمن ز مکر وی\n\nفردا شراب کوثر و حور از برای ماست\nو امروز نیز ساقی مه روی و جام می\n\nباد صبا ز عهد صبی یاد می‌دهد\nجان دارویی که غم ببرد درده ای صبی\n\nحشمت مبین و سلطنت گل که بسپرد\nفراش باد هر ورقش را به زیر پی\n\nدرده به یاد حاتم طی جام یک منی\nتا نامه سیاه بخیلان کنیم طی\n\nزان می که داد حسن و لطافت به ارغوان\nبیرون فکند لطف مزاج از رخش به خوی\n\nمسند به باغ بر که به خدمت چو بندگان\nاستاده است سرو و کمر بسته است نی\n\nحافظ حدیث سحرفریب خوشت رسید\nتا حد مصر و چین و به اطراف روم و ری\n\n",
            "Source": "https://ganjoor.net/hafez/ghazal/sh429/",
            "Title": "\r\nغزل شمارهٔ ۴۲۹"
        },
        "2559": {
            "Audio": null,
            "Author": "حافظ",
            "Book": "غزلیات حافظ",
            "Poem": "به صوت بلبل و قمری اگر ننوشی می\nعلاج کی کنمت آخرالدواء الکی\n\nذخیره‌ای بنه از رنگ و بوی فصل بهار\nکه می‌رسند ز پی رهزنان بهمن و دی\n\nچو گل نقاب برافکند و مرغ زد هوهو\nمنه ز دست پیاله چه می‌کنی هی هی\n\nشکوه سلطنت و حسن کی ثباتی داد\nز تخت جم سخنی مانده است و افسر کی\n\nخزینه داری میراث خوارگان کفر است\nبه قول مطرب و ساقی به فتوی دف و نی\n\nزمانه هیچ نبخشد که بازنستاند\nمجو ز سفله مروت که شیئه لا شی\n\nنوشته‌اند بر ایوان جنه الماوی\nکه هر که عشوه دنیی خرید وای به وی\n\nسخا نماند سخن طی کنم شراب کجاست\nبده به شادی روح و روان حاتم طی\n\nبخیل بوی خدا نشنود بیا حافظ\nپیاله گیر و کرم ورز و الضمان علی\n\n",
            "Source": "https://ganjoor.net/hafez/ghazal/sh430/",
            "Title": "\r\nغزل شمارهٔ ۴۳۰"
        },
        "2560": {
            "Audio": null,
            "Author": "حافظ",
            "Book": "غزلیات حافظ",
            "Poem": "لبش می‌بوسم و در می‌کشم می\nبه آب زندگانی برده‌ام پی\n\nنه رازش می‌توانم گفت با کس\nنه کس را می‌توانم دید با وی\n\nلبش می‌بوسد و خون می‌خورد جام\nرخش می‌بیند و گل می‌کند خوی\n\nبده جام می و از جم مکن یاد\nکه می‌داند که جم کی بود و کی کی\n\nبزن در پرده چنگ ای ماه مطرب\nرگش بخراش تا بخروشم از وی\n\nگل از خلوت به باغ آورد مسند\nبساط زهد همچون غنچه کن طی\n\nچو چشمش مست را مخمور مگذار\nبه یاد لعلش ای ساقی بده می\n\nنجوید جان از آن قالب جدایی\nکه باشد خون جامش در رگ و پی\n\nزبانت درکش ای حافظ زمانی\nحدیث بی زبانان بشنو از نی\n\n",
            "Source": "https://ganjoor.net/hafez/ghazal/sh431/",
            "Title": "\r\nغزل شمارهٔ ۴۳۱"
        },
        "2561": {
            "Audio": null,
            "Author": "حافظ",
            "Book": "غزلیات حافظ",
            "Poem": "مخمور جام عشقم ساقی بده شرابی\nپر کن قدح که بی می مجلس ندارد آبی\n\nوصف رخ چو ماهش در پرده راست ناید\nمطرب بزن نوایی ساقی بده شرابی\n\nشد حلقه قامت من تا بعد از این رقیبت\nزین در دگر نراند ما را به هیچ بابی\n\nدر انتظار رویت ما و امیدواری\nدر عشوه وصالت ما و خیال و خوابی\n\nمخمور آن دو چشمم آیا کجاست جامی\nبیمار آن دو لعلم آخر کم از جوابی\n\nحافظ چه می‌نهی دل تو در خیال خوبان\nکی تشنه سیر گردد از لمعه سرابی\n\n",
            "Source": "https://ganjoor.net/hafez/ghazal/sh432/",
            "Title": "\r\nغزل شمارهٔ ۴۳۲"
        },
        "2562": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای که بر ماه از خط مشکین نقاب انداختی\nلطف کردی سایه‌ای بر آفتاب انداختی\n\nتا چه خواهد کرد با ما آب و رنگ عارضت\nحالیا نیرنگ نقشی خوش بر آب انداختی\n\nگوی خوبی بردی از خوبان خلخ شاد باش\nجام کیخسرو طلب کافراسیاب انداختی\n\nهر کسی با شمع رخسارت به وجهی عشق باخت\nزان میان پروانه را در اضطراب انداختی\n\nگنج عشق خود نهادی در دل ویران ما\nسایه دولت بر این کنج خراب انداختی\n\nزینهار از آب آن عارض که شیران را از آن\nتشنه لب کردی و گردان را در آب انداختی\n\nخواب بیداران ببستی وان گه از نقش خیال\nتهمتی بر شب روان خیل خواب انداختی\n\nپرده از رخ برفکندی یک نظر در جلوه گاه\nو از حیا حور و پری را در حجاب انداختی\n\nباده نوش از جام عالم بین که بر اورنگ جم\nشاهد مقصود را از رخ نقاب انداختی\n\nاز فریب نرگس مخمور و لعل می پرست\nحافظ خلوت نشین را در شراب انداختی\n\nو از برای صید دل در گردنم زنجیر زلف\nچون کمند خسرو مالک رقاب انداختی\n\nداور دارا شکوه‌ای آن که تاج آفتاب\nاز سر تعظیم بر خاک جناب انداختی\n\nنصره الدین شاه یحیی آن که خصم ملک را\nاز دم شمشیر چون آتش در آب انداختی\n\n",
            "Source": "https://ganjoor.net/hafez/ghazal/sh433/",
            "Title": "\r\nغزل شمارهٔ ۴۳۳"
        },
        "2563": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای دل مباش یک دم خالی ز عشق و مستی\nوان گه برو که رستی از نیستی و هستی\n\nگر جان به تن ببینی مشغول کار او شو\nهر قبله‌ای که بینی بهتر ز خودپرستی\n\nبا ضعف و ناتوانی همچون نسیم خوش باش\nبیماری اندر این ره بهتر ز تندرستی\n\nدر مذهب طریقت خامی نشان کفر است\nآری طریق دولت چالاکی است و چستی\n\nتا فضل و عقل بینی بی‌معرفت نشینی\nیک نکته‌ات بگویم خود را مبین که رستی\n\nدر آستان جانان از آسمان میندیش\nکز اوج سربلندی افتی به خاک پستی\n\nخار ار چه جان بکاهد گل عذر آن بخواهد\nسهل است تلخی می در جنب ذوق مستی\n\nصوفی پیاله پیما حافظ قرابه پرهیز\nای کوته آستینان تا کی درازدستی\n\n",
            "Source": "https://ganjoor.net/hafez/ghazal/sh434/",
            "Title": "\r\nغزل شمارهٔ ۴۳۴"
        },
        "2564": {
            "Audio": null,
            "Author": "حافظ",
            "Book": "غزلیات حافظ",
            "Poem": "با مدعی مگویید اسرار عشق و مستی\nتا بی‌خبر بمیرد در درد خودپرستی\n\nعاشق شو ار نه روزی کار جهان سر آید\nناخوانده نقش مقصود از کارگاه هستی\n\nدوش آن صنم چه خوش گفت در مجلس مغانم\nبا کافران چه کارت گر بت نمی‌پرستی\n\nسلطان من خدا را زلفت شکست ما را\nتا کی کند سیاهی چندین درازدستی\n\nدر گوشه سلامت مستور چون توان بود\nتا نرگس تو با ما گوید رموز مستی\n\nآن روز دیده بودم این فتنه‌ها که برخاست\nکز سرکشی زمانی با ما نمی‌نشستی\n\nعشقت به دست طوفان خواهد سپرد حافظ\nچون برق از این کشاکش پنداشتی که جستی\n\n",
            "Source": "https://ganjoor.net/hafez/ghazal/sh435/",
            "Title": "\r\nغزل شمارهٔ ۴۳۵"
        },
        "2565": {
            "Audio": null,
            "Author": "حافظ",
            "Book": "غزلیات حافظ",
            "Poem": "آن غالیه خط گر سوی ما نامه نوشتی\nگردون ورق هستی ما درننوشتی\n\nهر چند که هجران ثمر وصل برآرد\nدهقان جهان کاش که این تخم نکشتی\n\nآمرزش نقد است کسی را که در این جا\nیاریست چو حوری و سرایی چو بهشتی\n\nدر مصطبه عشق تنعم نتوان کرد\nچون بالش زر نیست بسازیم به خشتی\n\nمفروش به باغ ارم و نخوت شداد\nیک شیشه می و نوش لبی و لب کشتی\n\nتا کی غم دنیای دنی ای دل دانا\nحیف است ز خوبی که شود عاشق زشتی\n\nآلودگی خرقه خرابی جهان است\nکو راهروی اهل دلی پاک سرشتی\n\nاز دست چرا هشت سر زلف تو حافظ\nتقدیر چنین بود چه کردی که نهشتی\n\n",
            "Source": "https://ganjoor.net/hafez/ghazal/sh436/",
            "Title": "\r\nغزل شمارهٔ ۴۳۶"
        },
        "2566": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای قصه بهشت ز کویت حکایتی\nشرح جمال حور ز رویت روایتی\n\nانفاس عیسی از لب لعلت لطیفه‌ای\nآب خضر ز نوش لبانت کنایتی\n\nهر پاره از دل من و از غصه قصه‌ای\nهر سطری از خصال تو و از رحمت آیتی\n\nکی عطرسای مجلس روحانیان شدی\nگل را اگر نه بوی تو کردی رعایتی\n\nدر آرزوی خاک در یار سوختیم\nیاد آور ای صبا که نکردی حمایتی\n\nای دل به هرزه دانش و عمرت به باد رفت\nصد مایه داشتی و نکردی کفایتی\n\nبوی دل کباب من آفاق را گرفت\nاین آتش درون بکند هم سرایتی\n\nدر آتش ار خیال رخش دست می‌دهد\nساقی بیا که نیست ز دوزخ شکایتی\n\nدانی مراد حافظ از این درد و غصه چیست\nاز تو کرشمه‌ای و ز خسرو عنایتی\n\n",
            "Source": "https://ganjoor.net/hafez/ghazal/sh437/",
            "Title": "\r\nغزل شمارهٔ ۴۳۷"
        },
        "2567": {
            "Audio": null,
            "Author": "حافظ",
            "Book": "غزلیات حافظ",
            "Poem": "سبت سلمی بصدغیها فؤادی\nو روحی کل یوم لی ینادی\n\nنگارا بر من بی‌دل ببخشای\nو واصلنی علی رغم الاعادی\n\nحبیبا در غم سودای عشقت\nتوکلنا علی رب العباد\n\nامن انکرتنی عن عشق سلمی\nتزاول آن روی نهکو بوادی\n\nکه همچون مت به بوتن دل و ای ره\nغریق العشق فی بحر الوداد\n\nبه پی ماچان غرامت بسپریمن\nغرت یک وی روشتی از امادی\n\nغم این دل بواتت خورد ناچار\nو غر نه او بنی آنچت نشادی\n\nدل حافظ شد اندر چین زلفت\nبلیل مظلم و الله هادی\n\n",
            "Source": "https://ganjoor.net/hafez/ghazal/sh438/",
            "Title": "\r\nغزل شمارهٔ ۴۳۸"
        },
        "2568": {
            "Audio": null,
            "Author": "حافظ",
            "Book": "غزلیات حافظ",
            "Poem": "دیدم به خواب دوش که ماهی برآمدی\nکز عکس روی او شب هجران سر آمدی\n\nتعبیر رفت یار سفرکرده می‌رسد\nای کاج هر چه زودتر از در درآمدی\n\nذکرش به خیر ساقی فرخنده فال من\nکز در مدام با قدح و ساغر آمدی\n\nخوش بودی ار به خواب بدیدی دیار خویش\nتا یاد صحبتش سوی ما رهبر آمدی\n\nفیض ازل به زور و زر ار آمدی به دست\nآب خضر نصیبه اسکندر آمدی\n\nآن عهد یاد باد که از بام و در مرا\nهر دم پیام یار و خط دلبر آمدی\n\nکی یافتی رقیب تو چندین مجال ظلم\nمظلومی ار شبی به در داور آمدی\n\nخامان ره نرفته چه دانند ذوق عشق\nدریادلی بجوی دلیری سرآمدی\n\nآن کو تو را به سنگ دلی کرد رهنمون\nای کاشکی که پاش به سنگی برآمدی\n\nگر دیگری به شیوه حافظ زدی رقم\nمقبول طبع شاه هنرپرور آمدی\n\n",
            "Source": "https://ganjoor.net/hafez/ghazal/sh439/",
            "Title": "\r\nغزل شمارهٔ ۴۳۹"
        },
        "2569": {
            "Audio": null,
            "Author": "حافظ",
            "Book": "غزلیات حافظ",
            "Poem": "سحر با باد می‌گفتم حدیث آرزومندی\nخطاب آمد که واثق شو به الطاف خداوندی\n\nدعای صبح و آه شب کلید گنج مقصود است\nبدین راه و روش می‌رو که با دلدار پیوندی\n\nقلم را آن زبان نبود که سر عشق گوید باز\nورای حد تقریر است شرح آرزومندی\n\nالا ای یوسف مصری که کردت سلطنت مغرور\nپدر را بازپرس آخر کجا شد مهر فرزندی\n\nجهان پیر رعنا را ترحم در جبلت نیست\nز مهر او چه می‌پرسی در او همت چه می‌بندی\n\nهمایی چون تو عالی قدر حرص استخوان تا کی\nدریغ آن سایه همت که بر نااهل افکندی\n\nدر این بازار اگر سودیست با درویش خرسند است\nخدایا منعمم گردان به درویشی و خرسندی\n\nبه شعر حافظ شیراز می‌رقصند و می‌نازند\nسیه چشمان کشمیری و ترکان سمرقندی\n\n",
            "Source": "https://ganjoor.net/hafez/ghazal/sh440/",
            "Title": "\r\nغزل شمارهٔ ۴۴۰"
        },
        "2570": {
            "Audio": null,
            "Author": "حافظ",
            "Book": "غزلیات حافظ",
            "Poem": "چه بودی ار دل آن ماه مهربان بودی\nکه حال ما نه چنین بودی ار چنان بودی\n\nبگفتمی که چه ارزد نسیم طره دوست\nگرم به هر سر مویی هزار جان بودی\n\nبرات خوشدلی ما چه کم شدی یا رب\nگرش نشان امان از بد زمان بودی\n\nگرم زمانه سرافراز داشتی و عزیز\nسریر عزتم آن خاک آستان بودی\n\nز پرده کاش برون آمدی چو قطره اشک\nکه بر دو دیده ما حکم او روان بودی\n\nاگر نه دایره عشق راه بربستی\nچو نقطه حافظ سرگشته در میان بودی\n\n",
            "Source": "https://ganjoor.net/hafez/ghazal/sh441/",
            "Title": "\r\nغزل شمارهٔ ۴۴۱"
        },
        "2571": {
            "Audio": null,
            "Author": "حافظ",
            "Book": "غزلیات حافظ",
            "Poem": "به جان او که گرم دسترس به جان بودی\nکمینه پیشکش بندگانش آن بودی\n\nبگفتمی که بها چیست خاک پایش را\nاگر حیات گران مایه جاودان بودی\n\nبه بندگی قدش سرو معترف گشتی\nگرش چو سوسن آزاده ده زبان بودی\n\nبه خواب نیز نمی‌بینمش چه جای وصال\nچو این نبود و ندیدیم باری آن بودی\n\nاگر دلم نشدی پایبند طره او\nکی اش قرار در این تیره خاکدان بودی\n\nبه رخ چو مهر فلک بی‌نظیر آفاق است\nبه دل دریغ که یک ذره مهربان بودی\n\nدرآمدی ز درم کاشکی چو لمعه نور\nکه بر دو دیده ما حکم او روان بودی\n\nز پرده ناله حافظ برون کی افتادی\nاگر نه همدم مرغان صبح خوان بودی\n\n",
            "Source": "https://ganjoor.net/hafez/ghazal/sh442/",
            "Title": "\r\nغزل شمارهٔ ۴۴۲"
        },
        "2572": {
            "Audio": null,
            "Author": "حافظ",
            "Book": "غزلیات حافظ",
            "Poem": "چو سرو اگر بخرامی دمی به گلزاری\nخورد ز غیرت روی تو هر گلی خاری\n\nز کفر زلف تو هر حلقه‌ای و آشوبی\nز سحر چشم تو هر گوشه‌ای و بیماری\n\nمرو چو بخت من ای چشم مست یار به خواب\nکه در پی است ز هر سویت آه بیداری\n\nنثار خاک رهت نقد جان من هر چند\nکه نیست نقد روان را بر تو مقداری\n\nدلا همیشه مزن لاف زلف دلبندان\nچو تیره رای شوی کی گشایدت کاری\n\nسرم برفت و زمانی به سر نرفت این کار\nدلم گرفت و نبودت غم گرفتاری\n\nچو نقطه گفتمش اندر میان دایره آی\nبه خنده گفت که ای حافظ این چه پرگاری\n\n",
            "Source": "https://ganjoor.net/hafez/ghazal/sh443/",
            "Title": "\r\nغزل شمارهٔ ۴۴۳"
        },
        "2573": {
            "Audio": null,
            "Author": "حافظ",
            "Book": "غزلیات حافظ",
            "Poem": "شهریست پرظریفان و از هر طرف نگاری\nیاران صلای عشق است گر می‌کنید کاری\n\nچشم فلک نبیند زین طرفه‌تر جوانی\nدر دست کس نیفتد زین خوبتر نگاری\n\nهرگز که دیده باشد جسمی ز جان مرکب\nبر دامنش مبادا زین خاکیان غباری\n\nچون من شکسته‌ای را از پیش خود چه رانی\nکم غایت توقع بوسیست یا کناری\n\nمی بی‌غش است دریاب وقتی خوش است بشتاب\nسال دگر که دارد امید نوبهاری\n\nدر بوستان حریفان مانند لاله و گل\nهر یک گرفته جامی بر یاد روی یاری\n\nچون این گره گشایم وین راز چون نمایم\nدردی و سخت دردی کاری و صعب کاری\n\nهر تار موی حافظ در دست زلف شوخی\nمشکل توان نشستن در این چنین دیاری\n\n",
            "Source": "https://ganjoor.net/hafez/ghazal/sh444/",
            "Title": "\r\nغزل شمارهٔ ۴۴۴"
        },
        "2574": {
            "Audio": null,
            "Author": "حافظ",
            "Book": "غزلیات حافظ",
            "Poem": "تو را که هر چه مراد است در جهان داری\nچه غم ز حال ضعیفان ناتوان داری\n\nبخواه جان و دل از بنده و روان بستان\nکه حکم بر سر آزادگان روان داری\n\nمیان نداری و دارم عجب که هر ساعت\nمیان مجمع خوبان کنی میانداری\n\nبیاض روی تو را نیست نقش درخور از آنک\nسوادی از خط مشکین بر ارغوان داری\n\nبنوش می که سبکروحی و لطیف مدام\nعلی الخصوص در آن دم که سر گران داری\n\nمکن عتاب از این بیش و جور بر دل ما\nمکن هر آن چه توانی که جای آن داری\n\nبه اختیارت اگر صد هزار تیر جفاست\nبه قصد جان من خسته در کمان داری\n\nبکش جفای رقیبان مدام و جور حسود\nکه سهل باشد اگر یار مهربان داری\n\nبه وصل دوست گرت دست می‌دهد یک دم\nبرو که هر چه مراد است در جهان داری\n\nچو گل به دامن از این باغ می‌بری حافظ\nچه غم ز ناله و فریاد باغبان داری\n\n",
            "Source": "https://ganjoor.net/hafez/ghazal/sh445/",
            "Title": "\r\nغزل شمارهٔ ۴۴۵"
        },
        "2575": {
            "Audio": null,
            "Author": "حافظ",
            "Book": "غزلیات حافظ",
            "Poem": "صبا تو نکهت آن زلف مشک بو داری\nبه یادگار بمانی که بوی او داری\n\nدلم که گوهر اسرار حسن و عشق در اوست\nتوان به دست تو دادن گرش نکو داری\n\nدر آن شمایل مطبوع هیچ نتوان گفت\nجز این قدر که رقیبان تندخو داری\n\nنوای بلبلت ای گل کجا پسند افتد\nکه گوش و هوش به مرغان هرزه گو داری\n\nبه جرعه تو سرم مست گشت نوشت باد\nخود از کدام خم است این که در سبو داری\n\nبه سرکشی خود ای سرو جویبار مناز\nکه گر بدو رسی از شرم سر فروداری\n\nدم از ممالک خوبی چو آفتاب زدن\nتو را رسد که غلامان ماه رو داری\n\nقبای حسن فروشی تو را برازد و بس\nکه همچو گل همه آیین رنگ و بو داری\n\nز کنج صومعه حافظ مجوی گوهر عشق\nقدم برون نه اگر میل جست و جو داری\n\n",
            "Source": "https://ganjoor.net/hafez/ghazal/sh446/",
            "Title": "\r\nغزل شمارهٔ ۴۴۶"
        },
        "2576": {
            "Audio": null,
            "Author": "حافظ",
            "Book": "غزلیات حافظ",
            "Poem": "بیا با ما مورز این کینه داری\nکه حق صحبت دیرینه داری\n\nنصیحت گوش کن کاین در بسی به\nاز آن گوهر که در گنجینه داری\n\nولیکن کی نمایی رخ به رندان\nتو کز خورشید و مه آیینه داری\n\nبد رندان مگو ای شیخ و هش دار\nکه با حکم خدایی کینه داری\n\nنمی‌ترسی ز آه آتشینم\nتو دانی خرقه پشمینه داری\n\nبه فریاد خمار مفلسان رس\nخدا را گر می‌دوشینه داری\n\nندیدم خوشتر از شعر تو حافظ\nبه قرآنی که اندر سینه داری\n\n",
            "Source": "https://ganjoor.net/hafez/ghazal/sh447/",
            "Title": "\r\nغزل شمارهٔ ۴۴۷"
        },
        "2577": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای که در کوی خرابات مقامی داری\nجم وقت خودی ار دست به جامی داری\n\nای که با زلف و رخ یار گذاری شب و روز\nفرصتت باد که خوش صبحی و شامی داری\n\nای صبا سوختگان بر سر ره منتظرند\nگر از آن یار سفرکرده پیامی داری\n\nخال سرسبز تو خوش دانه عیشیست ولی\nبر کنار چمنش وه که چه دامی داری\n\nبوی جان از لب خندان قدح می‌شنوم\nبشنو ای خواجه اگر زان که مشامی داری\n\nچون به هنگام وفا هیچ ثباتیت نبود\nمی‌کنم شکر که بر جور دوامی داری\n\nنام نیک ار طلبد از تو غریبی چه شود\nتویی امروز در این شهر که نامی داری\n\nبس دعای سحرت مونس جان خواهد بود\nتو که چون حافظ شبخیز غلامی داری\n\n",
            "Source": "https://ganjoor.net/hafez/ghazal/sh448/",
            "Title": "\r\nغزل شمارهٔ ۴۴۸"
        },
        "2578": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای که مهجوری عشاق روا می‌داری\nعاشقان را ز بر خویش جدا می‌داری\n\nتشنه بادیه را هم به زلالی دریاب\nبه امیدی که در این ره به خدا می‌داری\n\nدل ببردی و بحل کردمت ای جان لیکن\nبه از این دار نگاهش که مرا می‌داری\n\nساغر ما که حریفان دگر می‌نوشند\nما تحمل نکنیم ار تو روا می‌داری\n\nای مگس حضرت سیمرغ نه جولانگه توست\nعرض خود می‌بری و زحمت ما می‌داری\n\nتو به تقصیر خود افتادی از این در محروم\nاز که می‌نالی و فریاد چرا می‌داری\n\nحافظ از پادشهان پایه به خدمت طلبند\nسعی نابرده چه امید عطا می‌داری\n\n",
            "Source": "https://ganjoor.net/hafez/ghazal/sh449/",
            "Title": "\r\nغزل شمارهٔ ۴۴۹"
        },
        "2579": {
            "Audio": null,
            "Author": "حافظ",
            "Book": "غزلیات حافظ",
            "Poem": "روزگاریست که ما را نگران می‌داری\nمخلصان را نه به وضع دگران می‌داری\n\nگوشه چشم رضایی به منت باز نشد\nاین چنین عزت صاحب نظران می‌داری\n\nساعد آن به که بپوشی تو چو از بهر نگار\nدست در خون دل پرهنران می‌داری\n\nنه گل از دست غمت رست و نه بلبل در باغ\nهمه را نعره زنان جامه دران می‌داری\n\nای که در دلق ملمع طلبی نقد حضور\nچشم سری عجب از بی‌خبران می‌داری\n\nچون تویی نرگس باغ نظر ای چشم و چراغ\nسر چرا بر من دلخسته گران می‌داری\n\nگوهر جام جم از کان جهانی دگر است\nتو تمنا ز گل کوزه گران می‌داری\n\nپدر تجربه ای دل تویی آخر ز چه روی\nطمع مهر و وفا زین پسران می‌داری\n\nکیسه سیم و زرت پاک بباید پرداخت\nاین طمع‌ها که تو از سیمبران می‌داری\n\nگر چه رندی و خرابی گنه ماست ولی\nعاشقی گفت که تو بنده بر آن می‌داری\n\nمگذران روز سلامت به ملامت حافظ\nچه توقع ز جهان گذران می‌داری\n\n",
            "Source": "https://ganjoor.net/hafez/ghazal/sh450/",
            "Title": "\r\nغزل شمارهٔ ۴۵۰"
        },
        "2580": {
            "Audio": null,
            "Author": "حافظ",
            "Book": "غزلیات حافظ",
            "Poem": "خوش کرد یاوری فلکت روز داوری\nتا شکر چون کنی و چه شکرانه آوری\n\nآن کس که اوفتاد خدایش گرفت دست\nگو بر تو باد تا غم افتادگان خوری\n\nدر کوی عشق شوکت شاهی نمی‌خرند\nاقرار بندگی کن و اظهار چاکری\n\nساقی به مژدگانی عیش از درم درآی\nتا یک دم از دلم غم دنیا به دربری\n\nدر شاهراه جاه و بزرگی خطر بسیست\nآن به کز این گریوه سبکبار بگذری\n\nسلطان و فکر لشکر و سودای تاج و گنج\nدرویش و امن خاطر و کنج قلندری\n\nیک حرف صوفیانه بگویم اجازت است\nای نور دیده صلح به از جنگ و داوری\n\nنیل مراد بر حسب فکر و همت است\nاز شاه نذر خیر و ز توفیق یاوری\n\nحافظ غبار فقر و قناعت ز رخ مشوی\nکاین خاک بهتر از عمل کیمیاگری\n\n",
            "Source": "https://ganjoor.net/hafez/ghazal/sh451/",
            "Title": "\r\nغزل شمارهٔ ۴۵۱"
        },
        "2581": {
            "Audio": null,
            "Author": "حافظ",
            "Book": "غزلیات حافظ",
            "Poem": "طفیل هستی عشقند آدمی و پری\nارادتی بنما تا سعادتی ببری\n\nبکوش خواجه و از عشق بی‌نصیب مباش\nکه بنده را نخرد کس به عیب بی‌هنری\n\nمی صبوح و شکرخواب صبحدم تا چند\nبه عذر نیم شبی کوش و گریه سحری\n\nتو خود چه لعبتی ای شهسوار شیرین کار\nکه در برابر چشمی و غایب از نظری\n\nهزار جان مقدس بسوخت زین غیرت\nکه هر صباح و مسا شمع مجلس دگری\n\nز من به حضرت آصف که می‌برد پیغام\nکه یاد گیر دو مصرع ز من به نظم دری\n\nبیا که وضع جهان را چنان که من دیدم\nگر امتحان بکنی می خوری و غم نخوری\n\nکلاه سروریت کج مباد بر سر حسن\nکه زیب بخت و سزاوار ملک و تاج سری\n\nبه بوی زلف و رخت می‌روند و می‌آیند\nصبا به غالیه سایی و گل به جلوه گری\n\nچو مستعد نظر نیستی وصال مجوی\nکه جام جم نکند سود وقت بی‌بصری\n\nدعای گوشه نشینان بلا بگرداند\nچرا به گوشه چشمی به ما نمی‌نگری\n\nبیا و سلطنت از ما بخر به مایه حسن\nو از این معامله غافل مشو که حیف خوری\n\nطریق عشق طریقی عجب خطرناک است\nنعوذبالله اگر ره به مقصدی نبری\n\nبه یمن همت حافظ امید هست که باز\nاری اسامر لیلای لیله القمر\n\n",
            "Source": "https://ganjoor.net/hafez/ghazal/sh452/",
            "Title": "\r\nغزل شمارهٔ ۴۵۲"
        },
        "2582": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای که دایم به خویش مغروری\nگر تو را عشق نیست معذوری\n\nگرد دیوانگان عشق مگرد\nکه به عقل عقیله مشهوری\n\nمستی عشق نیست در سر تو\nرو که تو مست آب انگوری\n\nروی زرد است و آه دردآلود\nعاشقان را دوای رنجوری\n\nبگذر از نام و ننگ خود حافظ\nساغر می‌طلب که مخموری\n\n",
            "Source": "https://ganjoor.net/hafez/ghazal/sh453/",
            "Title": "\r\nغزل شمارهٔ ۴۵۳"
        },
        "2583": {
            "Audio": null,
            "Author": "حافظ",
            "Book": "غزلیات حافظ",
            "Poem": "ز کوی یار می‌آید نسیم باد نوروزی\nاز این باد ار مدد خواهی چراغ دل برافروزی\n\nچو گل گر خرده‌ای داری خدا را صرف عشرت کن\nکه قارون را غلط‌ها داد سودای زراندوزی\n\nز جام گل دگر بلبل چنان مست می لعل است\nکه زد بر چرخ فیروزه صفیر تخت فیروزی\n\nبه صحرا رو که از دامن غبار غم بیفشانی\nبه گلزار آی کز بلبل غزل گفتن بیاموزی\n\nچو امکان خلود ای دل در این فیروزه ایوان نیست\nمجال عیش فرصت دان به فیروزی و بهروزی\n\nطریق کام بخشی چیست ترک کام خود کردن\nکلاه سروری آن است کز این ترک بردوزی\n\nسخن در پرده می‌گویم چو گل از غنچه بیرون آی\nکه بیش از پنج روزی نیست حکم میر نوروزی\n\nندانم نوحه قمری به طرف جویباران چیست\nمگر او نیز همچون من غمی دارد شبانروزی\n\nمی‌ای دارم چو جان صافی و صوفی می‌کند عیبش\nخدایا هیچ عاقل را مبادا بخت بد روزی\n\nجدا شد یار شیرینت کنون تنها نشین ای شمع\nکه حکم آسمان این است اگر سازی و گر سوزی\n\nبه عجب علم نتوان شد ز اسباب طرب محروم\nبیا ساقی که جاهل را هنیتر می‌رسد روزی\n\nمی اندر مجلس آصف به نوروز جلالی نوش\nکه بخشد جرعه جامت جهان را ساز نوروزی\n\nنه حافظ می‌کند تنها دعای خواجه تورانشاه\nز مدح آصفی خواهد جهان عیدی و نوروزی\n\nجنابش پارسایان راست محراب دل و دیده\nجبینش صبح خیزان راست روز فتح و فیروزی\n\n",
            "Source": "https://ganjoor.net/hafez/ghazal/sh454/",
            "Title": "\r\nغزل شمارهٔ ۴۵۴"
        },
        "2584": {
            "Audio": null,
            "Author": "حافظ",
            "Book": "غزلیات حافظ",
            "Poem": "عمر بگذشت به بی‌حاصلی و بوالهوسی\nای پسر جام می‌ام ده که به پیری برسی\n\nچه شکرهاست در این شهر که قانع شده‌اند\nشاهبازان طریقت به مقام مگسی\n\nدوش در خیل غلامان درش می‌رفتم\nگفت ای عاشق بیچاره تو باری چه کسی\n\nبا دل خون شده چون نافه خوشش باید بود\nهر که مشهور جهان گشت به مشکین نفسی\n\nلمع البرق من الطور و آنست به\nفلعلی لک آت بشهاب قبس\n\nکاروان رفت و تو در خواب و بیابان در پیش\nوه که بس بی‌خبر از غلغل چندین جرسی\n\nبال بگشا و صفیر از شجر طوبی زن\nحیف باشد چو تو مرغی که اسیر قفسی\n\nتا چو مجمر نفسی دامن جانان گیرم\nجان نهادیم بر آتش ز پی خوش نفسی\n\nچند پوید به هوای تو ز هر سو حافظ\nیسر الله طریقا بک یا ملتمسی\n\n",
            "Source": "https://ganjoor.net/hafez/ghazal/sh455/",
            "Title": "\r\nغزل شمارهٔ ۴۵۵"
        },
        "2585": {
            "Audio": null,
            "Author": "حافظ",
            "Book": "غزلیات حافظ",
            "Poem": "نوبهار است در آن کوش که خوشدل باشی\nکه بسی گل بدمد باز و تو در گل باشی\n\nمن نگویم که کنون با که نشین و چه بنوش\nکه تو خود دانی اگر زیرک و عاقل باشی\n\nچنگ در پرده همین می‌دهدت پند ولی\nوعظت آن گاه کند سود که قابل باشی\n\nدر چمن هر ورقی دفتر حالی دگر است\nحیف باشد که ز کار همه غافل باشی\n\nنقد عمرت ببرد غصه دنیا به گزاف\nگر شب و روز در این قصه مشکل باشی\n\nگر چه راهیست پر از بیم ز ما تا بر دوست\nرفتن آسان بود ار واقف منزل باشی\n\nحافظا گر مدد از بخت بلندت باشد\nصید آن شاهد مطبوع شمایل باشی\n\n",
            "Source": "https://ganjoor.net/hafez/ghazal/sh456/",
            "Title": "\r\nغزل شمارهٔ ۴۵۶"
        },
        "2586": {
            "Audio": null,
            "Author": "حافظ",
            "Book": "غزلیات حافظ",
            "Poem": "هزار جهد بکردم که یار من باشی\nمرادبخش دل بی‌قرار من باشی\n\nچراغ دیده شب زنده دار من گردی\nانیس خاطر امیدوار من باشی\n\nچو خسروان ملاحت به بندگان نازند\nتو در میانه خداوندگار من باشی\n\nاز آن عقیق که خونین دلم ز عشوه او\nاگر کنم گله‌ای غمگسار من باشی\n\nدر آن چمن که بتان دست عاشقان گیرند\nگرت ز دست برآید نگار من باشی\n\nشبی به کلبه احزان عاشقان آیی\nدمی انیس دل سوکوار من باشی\n\nشود غزاله خورشید صید لاغر من\nگر آهویی چو تو یک دم شکار من باشی\n\nسه بوسه کز دو لبت کرده‌ای وظیفه من\nاگر ادا نکنی قرض دار من باشی\n\nمن این مراد ببینم به خود که نیم شبی\nبه جای اشک روان در کنار من باشی\n\nمن ار چه حافظ شهرم جوی نمی‌ارزم\nمگر تو از کرم خویش یار من باشی\n\n",
            "Source": "https://ganjoor.net/hafez/ghazal/sh457/",
            "Title": "\r\nغزل شمارهٔ ۴۵۷"
        },
        "2587": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای دل آن دم که خراب از می گلگون باشی\nبی زر و گنج به صد حشمت قارون باشی\n\nدر مقامی که صدارت به فقیران بخشند\nچشم دارم که به جاه از همه افزون باشی\n\nدر ره منزل لیلی که خطرهاست در آن\nشرط اول قدم آن است که مجنون باشی\n\nنقطه عشق نمودم به تو هان سهو مکن\nور نه چون بنگری از دایره بیرون باشی\n\nکاروان رفت و تو در خواب و بیابان در پیش\nکی روی ره ز که پرسی چه کنی چون باشی\n\nتاج شاهی طلبی گوهر ذاتی بنمای\nور خود از تخمه جمشید و فریدون باشی\n\nساغری نوش کن و جرعه بر افلاک فشان\nچند و چند از غم ایام جگرخون باشی\n\nحافظ از فقر مکن ناله که گر شعر این است\nهیچ خوشدل نپسندد که تو محزون باشی\n\n",
            "Source": "https://ganjoor.net/hafez/ghazal/sh458/",
            "Title": "\r\nغزل شمارهٔ ۴۵۸"
        },
        "2588": {
            "Audio": null,
            "Author": "حافظ",
            "Book": "غزلیات حافظ",
            "Poem": "زین خوش رقم که بر گل رخسار می‌کشی\nخط بر صحیفه گل و گلزار می‌کشی\n\nاشک حرم نشین نهانخانه مرا\nزان سوی هفت پرده به بازار می‌کشی\n\nکاهل روی چو باد صبا را به بوی زلف\nهر دم به قید سلسله در کار می‌کشی\n\nهر دم به یاد آن لب میگون و چشم مست\nاز خلوتم به خانه خمار می‌کشی\n\nگفتی سر تو بسته فتراک ما شود\nسهل است اگر تو زحمت این بار می‌کشی\n\nبا چشم و ابروی تو چه تدبیر دل کنم\nوه زین کمان که بر من بیمار می‌کشی\n\nبازآ که چشم بد ز رخت دفع می‌کند\nای تازه گل که دامن از این خار می‌کشی\n\nحافظ دگر چه می‌طلبی از نعیم دهر\nمی می‌خوری و طره دلدار می‌کشی\n\n",
            "Source": "https://ganjoor.net/hafez/ghazal/sh459/",
            "Title": "\r\nغزل شمارهٔ ۴۵۹"
        },
        "2589": {
            "Audio": null,
            "Author": "حافظ",
            "Book": "غزلیات حافظ",
            "Poem": "سلیمی منذ حلت بالعراق\nالاقی من نواها ما الاقی\n\nالا ای ساروان منزل دوست\nالی رکبانکم طال اشتیاقی\n\nخرد در زنده رود انداز و می نوش\nبه گلبانگ جوانان عراقی\n\nربیع العمر فی مرعی حماکم\nحماک الله یا عهد التلاقی\n\nبیا ساقی بده رطل گرانم\nسقاک الله من کاس دهاق\n\nجوانی باز می‌آرد به یادم\nسماع چنگ و دست افشان ساقی\n\nمی باقی بده تا مست و خوشدل\nبه یاران برفشانم عمر باقی\n\nدرونم خون شد از نادیدن دوست\nالا تعسا لایام الفراق\n\nدموعی بعدکم لا تحقروها\nفکم بحر عمیق من سواقی\n\nدمی با نیکخواهان متفق باش\nغنیمت دان امور اتفاقی\n\nبساز ای مطرب خوشخوان خوشگو\nبه شعر فارسی صوت عراقی\n\nعروسی بس خوشی ای دختر رز\nولی گه گه سزاوار طلاقی\n\nمسیحای مجرد را برازد\nکه با خورشید سازد هم وثاقی\n\nوصال دوستان روزی ما نیست\nبخوان حافظ غزل‌های فراقی\n\n",
            "Source": "https://ganjoor.net/hafez/ghazal/sh460/",
            "Title": "\r\nغزل شمارهٔ ۴۶۰"
        },
        "2590": {
            "Audio": "https://i.ganjoor.net/a/2590.ogg",
            "Author": "حافظ",
            "Book": "غزلیات حافظ",
            "Poem": "کتبت قصة شوقی و مدمعی باکی\nبیا که بی تو به جان آمدم ز غمناکی\n\nبسا که گفته‌ام از شوق با دو دیده خود\nایا منازل سلمی فاین سلماک\n\nعجیب واقعه‌ای و غریب حادثه‌ای\nانا اصطبرت قتیلا و قاتلی شاکی\n\nکه را رسد که کند عیب دامن پاکت\nکه همچو قطره که بر برگ گل چکد پاکی\n\nز خاک پای تو داد آب روی لاله و گل\nچو کلک صنع رقم زد به آبی و خاکی\n\nصبا عبیرفشان گشت ساقیا برخیز\nو هات شمسة کرم مطیب زاکی\n\nدع التکاسل تغنم فقد جری مثل\nکه زاد راهروان چستی است و چالاکی\n\nاثر نماند ز من بی شمایلت آری\nاری مآثر محیای من محیاک\n\nز وصف حسن تو حافظ چگونه نطق زند\nکه همچو صنع خدایی ورای ادراکی\n\n",
            "Source": "https://ganjoor.net/hafez/ghazal/sh461/",
            "Title": "\r\nغزل شمارهٔ ۴۶۱"
        },
        "2591": {
            "Audio": null,
            "Author": "حافظ",
            "Book": "غزلیات حافظ",
            "Poem": "یا مبسما یحاکی درجا من اللالی\nیا رب چه درخور آمد گردش خط هلالی\n\nحالی خیال وصلت خوش می‌دهد فریبم\nتا خود چه نقش بازد این صورت خیالی\n\nمی ده که گر چه گشتم نامه سیاه عالم\nنومید کی توان بود از لطف لایزالی\n\nساقی بیار جامی و از خلوتم برون کش\nتا در به در بگردم قلاش و لاابالی\n\nاز چار چیز مگذر گر عاقلی و زیرک\nامن و شراب بی‌غش معشوق و جای خالی\n\nچون نیست نقش دوران در هیچ حال ثابت\nحافظ مکن شکایت تا می خوریم حالی\n\nصافیست جام خاطر در دور آصف عهد\nقم فاسقنی رحیقا اصفی من الزلال\n\nالملک قد تباهی من جده و جده\nیا رب که جاودان باد این قدر و این معالی\n\nمسندفروز دولت کان شکوه و شوکت\nبرهان ملک و ملت بونصر بوالمعالی\n\n",
            "Source": "https://ganjoor.net/hafez/ghazal/sh462/",
            "Title": "\r\nغزل شمارهٔ ۴۶۲"
        },
        "2592": {
            "Audio": null,
            "Author": "حافظ",
            "Book": "غزلیات حافظ",
            "Poem": "سلام الله ما کر اللیالی\nو جاوبت المثانی و المثالی\n\nعلی وادی الاراک و من علیها\nو دار باللوی فوق الرمال\n\nدعاگوی غریبان جهانم\nو ادعو بالتواتر و التوالی\n\nبه هر منزل که رو آرد خدا را\nنگه دارش به لطف لایزالی\n\nمنال ای دل که در زنجیر زلفش\nهمه جمعیت است آشفته حالی\n\nز خطت صد جمال دیگر افزود\nکه عمرت باد صد سال جلالی\n\nتو می‌باید که باشی ور نه سهل است\nزیان مایه جاهی و مالی\n\nبر آن نقاش قدرت آفرین باد\nکه گرد مه کشد خط هلالی\n\nفحبک راحتی فی کل حین\nو ذکرک مونسی فی کل حال\n\nسویدای دل من تا قیامت\nمباد از شوق و سودای تو خالی\n\nکجا یابم وصال چون تو شاهی\nمن بدنام رند لاابالی\n\nخدا داند که حافظ را غرض چیست\nو علم الله حسبی من سؤالی\n\n",
            "Source": "https://ganjoor.net/hafez/ghazal/sh463/",
            "Title": "\r\nغزل شمارهٔ ۴۶۳"
        },
        "2593": {
            "Audio": null,
            "Author": "حافظ",
            "Book": "غزلیات حافظ",
            "Poem": "بگرفت کار حسنت چون عشق من کمالی\nخوش باش زان که نبود این هر دو را زوالی\n\nدر وهم می‌نگنجد کاندر تصور عقل\nآید به هیچ معنی زین خوبتر مثالی\n\nشد حظ عمر حاصل گر زان که با تو ما را\nهرگز به عمر روزی روزی شود وصالی\n\nآن دم که با تو باشم یک سال هست روزی\nوان دم که بی تو باشم یک لحظه هست سالی\n\nچون من خیال رویت جانا به خواب بینم\nکز خواب می‌نبیند چشمم به جز خیالی\n\nرحم آر بر دل من کز مهر روی خوبت\nشد شخص ناتوانم باریک چون هلالی\n\nحافظ مکن شکایت گر وصل دوست خواهی\nزین بیشتر بباید بر هجرت احتمالی\n\n",
            "Source": "https://ganjoor.net/hafez/ghazal/sh464/",
            "Title": "\r\nغزل شمارهٔ ۴۶۴"
        },
        "2594": {
            "Audio": null,
            "Author": "حافظ",
            "Book": "غزلیات حافظ",
            "Poem": "رفتم به باغ صبحدمی تا چنم گلی\nآمد به گوش ناگهم آواز بلبلی\n\nمسکین چو من به عشق گلی گشته مبتلا\nو اندر چمن فکنده ز فریاد غلغلی\n\nمی‌گشتم اندر آن چمن و باغ دم به دم\nمی‌کردم اندر آن گل و بلبل تاملی\n\nگل یار حسن گشته و بلبل قرین عشق\nآن را تفضلی نه و این را تبدلی\n\nچون کرد در دلم اثر آواز عندلیب\nگشتم چنان که هیچ نماندم تحملی\n\nبس گل شکفته می‌شود این باغ را ولی\nکس بی بلای خار نچیده‌ست از او گلی\n\nحافظ مدار امید فرج از مدار چرخ\nدارد هزار عیب و ندارد تفضلی\n\n",
            "Source": "https://ganjoor.net/hafez/ghazal/sh465/",
            "Title": "\r\nغزل شمارهٔ ۴۶۵"
        },
        "2595": {
            "Audio": null,
            "Author": "حافظ",
            "Book": "غزلیات حافظ",
            "Poem": "این خرقه که من دارم در رهن شراب اولی\nوین دفتر بی‌معنی غرق می ناب اولی\n\nچون عمر تبه کردم چندان که نگه کردم\nدر کنج خراباتی افتاده خراب اولی\n\nچون مصلحت اندیشی دور است ز درویشی\nهم سینه پر از آتش هم دیده پرآب اولی\n\nمن حالت زاهد را با خلق نخواهم گفت\nاین قصه اگر گویم با چنگ و رباب اولی\n\nتا بی سر و پا باشد اوضاع فلک زین دست\nدر سر هوس ساقی در دست شراب اولی\n\nاز همچو تو دلداری دل برنکنم آری\nچون تاب کشم باری زان زلف به تاب اولی\n\nچون پیر شدی حافظ از میکده بیرون آی\nرندی و هوسناکی در عهد شباب اولی\n\n",
            "Source": "https://ganjoor.net/hafez/ghazal/sh466/",
            "Title": "\r\nغزل شمارهٔ ۴۶۶"
        },
        "2596": {
            "Audio": null,
            "Author": "حافظ",
            "Book": "غزلیات حافظ",
            "Poem": "زان می عشق کز او پخته شود هر خامی\nگر چه ماه رمضان است بیاور جامی\n\nروزها رفت که دست من مسکین نگرفت\nزلف شمشادقدی ساعد سیم اندامی\n\nروزه هر چند که مهمان عزیز است ای دل\nصحبتش موهبتی دان و شدن انعامی\n\nمرغ زیرک به در خانقه اکنون نپرد\nکه نهاده‌ست به هر مجلس وعظی دامی\n\nگله از زاهد بدخو نکنم رسم این است\nکه چو صبحی بدمد در پی اش افتد شامی\n\nیار من چون بخرامد به تماشای چمن\nبرسانش ز من ای پیک صبا پیغامی\n\nآن حریفی که شب و روز می صاف کشد\nبود آیا که کند یاد ز دردآشامی\n\nحافظا گر ندهد داد دلت آصف عهد\nکام دشوار به دست آوری از خودکامی\n\n",
            "Source": "https://ganjoor.net/hafez/ghazal/sh467/",
            "Title": "\r\nغزل شمارهٔ ۴۶۷"
        },
        "2597": {
            "Audio": null,
            "Author": "حافظ",
            "Book": "غزلیات حافظ",
            "Poem": "که برد به نزد شاهان ز من گدا پیامی\nکه به کوی می فروشان دو هزار جم به جامی\n\nشده‌ام خراب و بدنام و هنوز امیدوارم\nکه به همت عزیزان برسم به نیک نامی\n\nتو که کیمیافروشی نظری به قلب ما کن\nکه بضاعتی نداریم و فکنده‌ایم دامی\n\nعجب از وفای جانان که عنایتی نفرمود\nنه به نامه‌ای پیامی نه به خامه‌ای سلامی\n\nاگر این شراب خام است اگر آن حریف پخته\nبه هزار بار بهتر ز هزار پخته خامی\n\nز رهم میفکن ای شیخ به دانه‌های تسبیح\nکه چو مرغ زیرک افتد نفتد به هیچ دامی\n\nسر خدمت تو دارم بخرم به لطف و مفروش\nکه چو بنده کمتر افتد به مبارکی غلامی\n\nبه کجا برم شکایت به که گویم این حکایت\nکه لبت حیات ما بود و نداشتی دوامی\n\nبگشای تیر مژگان و بریز خون حافظ\nکه چنان کشنده‌ای را نکند کس انتقامی\n\n",
            "Source": "https://ganjoor.net/hafez/ghazal/sh468/",
            "Title": "\r\nغزل شمارهٔ ۴۶۸"
        },
        "2598": {
            "Audio": null,
            "Author": "حافظ",
            "Book": "غزلیات حافظ",
            "Poem": "اتت روائح رند الحمی و زاد غرامی\nفدای خاک در دوست باد جان گرامی\n\nپیام دوست شنیدن سعادت است و سلامت\nمن المبلغ عنی الی سعاد سلامی\n\nبیا به شام غریبان و آب دیده من بین\nبه سان باده صافی در آبگینه شامی\n\nاذا تغرد عن ذی الاراک طائر خیر\nفلا تفرد عن روضها انین حمامی\n\nبسی نماند که روز فراق یار سر آید\nرایت من هضبات الحمی قباب خیام\n\nخوشا دمی که درآیی و گویمت به سلامت\nقدمت خیر قدوم نزلت خیر مقام\n\nبعدت منک و قد صرت ذائبا کهلال\nاگر چه روی چو ماهت ندیده‌ام به تمامی\n\nو ان دعیت بخلد و صرت ناقض عهد\nفما تطیب نفسی و ما استطاب منامی\n\nامید هست که زودت به بخت نیک ببینم\nتو شاد گشته به فرماندهی و من به غلامی\n\nچو سلک در خوشاب است شعر نغز تو حافظ\nکه گاه لطف سبق می‌برد ز نظم نظامی\n\n",
            "Source": "https://ganjoor.net/hafez/ghazal/sh469/",
            "Title": "\r\nغزل شمارهٔ ۴۶۹"
        },
        "2599": {
            "Audio": null,
            "Author": "حافظ",
            "Book": "غزلیات حافظ",
            "Poem": "سینه مالامال درد است ای دریغا مرهمی\nدل ز تنهایی به جان آمد خدا را همدمی\n\nچشم آسایش که دارد از سپهر تیزرو\nساقیا جامی به من ده تا بیاسایم دمی\n\nزیرکی را گفتم این احوال بین خندید و گفت\nصعب روزی بوالعجب کاری پریشان عالمی\n\nسوختم در چاه صبر از بهر آن شمع چگل\nشاه ترکان فارغ است از حال ما کو رستمی\n\nدر طریق عشقبازی امن و آسایش بلاست\nریش باد آن دل که با درد تو خواهد مرهمی\n\nاهل کام و ناز را در کوی رندی راه نیست\nرهروی باید جهان سوزی نه خامی بی‌غمی\n\nآدمی در عالم خاکی نمی‌آید به دست\nعالمی دیگر بباید ساخت و از نو آدمی\n\nخیز تا خاطر بدان ترک سمرقندی دهیم\nکز نسیمش بوی جوی مولیان آید همی\n\nگریه حافظ چه سنجد پیش استغنای عشق\nکاندر این دریا نماید هفت دریا شبنمی\n\n",
            "Source": "https://ganjoor.net/hafez/ghazal/sh470/",
            "Title": "\r\nغزل شمارهٔ ۴۷۰"
        },
        "2600": {
            "Audio": null,
            "Author": "حافظ",
            "Book": "غزلیات حافظ",
            "Poem": "ز دلبرم که رساند نوازش قلمی\nکجاست پیک صبا گر همی‌کند کرمی\n\nقیاس کردم و تدبیر عقل در ره عشق\nچو شبنمی است که بر بحر می‌کشد رقمی\n\nبیا که خرقه من گر چه رهن میکده‌هاست\nز مال وقف نبینی به نام من درمی\n\nحدیث چون و چرا درد سر دهد ای دل\nپیاله گیر و بیاسا ز عمر خویش دمی\n\nطبیب راه نشین درد عشق نشناسد\nبرو به دست کن ای مرده دل مسیح دمی\n\nدلم گرفت ز سالوس و طبل زیر گلیم\nبه آن که بر در میخانه برکشم علمی\n\nبیا که وقت شناسان دو کون بفروشند\nبه یک پیاله می صاف و صحبت صنمی\n\nدوام عیش و تنعم نه شیوه عشق است\nاگر معاشر مایی بنوش نیش غمی\n\nنمی‌کنم گله‌ای لیک ابر رحمت دوست\nبه کشته زار جگرتشنگان نداد نمی\n\nچرا به یک نی قندش نمی‌خرند آن کس\nکه کرد صد شکرافشانی از نی قلمی\n\nسزای قدر تو شاها به دست حافظ نیست\nجز از دعای شبی و نیاز صبحدمی\n\n",
            "Source": "https://ganjoor.net/hafez/ghazal/sh471/",
            "Title": "\r\nغزل شمارهٔ ۴۷۱"
        },
        "2601": {
            "Audio": null,
            "Author": "حافظ",
            "Book": "غزلیات حافظ",
            "Poem": "احمد الله علی معدله السلطان\nاحمد شیخ اویس حسن ایلخانی\n\nخان بن خان و شهنشاه شهنشاه نژاد\nآن که می‌زیبد اگر جان جهانش خوانی\n\nدیده نادیده به اقبال تو ایمان آورد\nمرحبا ای به چنین لطف خدا ارزانی\n\nماه اگر بی تو برآید به دو نیمش بزنند\nدولت احمدی و معجزه سبحانی\n\nجلوه بخت تو دل می‌برد از شاه و گدا\nچشم بد دور که هم جانی و هم جانانی\n\nبرشکن کاکل ترکانه که در طالع توست\nبخشش و کوشش خاقانی و چنگزخانی\n\nگر چه دوریم به یاد تو قدح می‌گیریم\nبعد منزل نبود در سفر روحانی\n\nاز گل پارسیم غنچه عیشی نشکفت\nحبذا دجله بغداد و می ریحانی\n\nسر عاشق که نه خاک در معشوق بود\nکی خلاصش بود از محنت سرگردانی\n\nای نسیم سحری خاک در یار بیار\nکه کند حافظ از او دیده دل نورانی\n\n",
            "Source": "https://ganjoor.net/hafez/ghazal/sh472/",
            "Title": "\r\nغزل شمارهٔ ۴۷۲"
        },
        "2602": {
            "Audio": null,
            "Author": "حافظ",
            "Book": "غزلیات حافظ",
            "Poem": "وقت را غنیمت دان آن قدر که بتوانی\nحاصل از حیات ای جان این دم است تا دانی\n\nکام بخشی گردون عمر در عوض دارد\nجهد کن که از دولت داد عیش بستانی\n\nباغبان چو من زین جا بگذرم حرامت باد\nگر به جای من سروی غیر دوست بنشانی\n\nزاهد پشیمان را ذوق باده خواهد کشت\nعاقلا مکن کاری کآورد پشیمانی\n\nمحتسب نمی‌داند این قدر که صوفی را\nجنس خانگی باشد همچو لعل رمانی\n\nبا دعای شبخیزان ای شکردهان مستیز\nدر پناه یک اسم است خاتم سلیمانی\n\nپند عاشقان بشنو و از در طرب بازآ\nکاین همه نمی‌ارزد شغل عالم فانی\n\nیوسف عزیزم رفت ای برادران رحمی\nکز غمش عجب بینم حال پیر کنعانی\n\nپیش زاهد از رندی دم مزن که نتوان گفت\nبا طبیب نامحرم حال درد پنهانی\n\nمی‌روی و مژگانت خون خلق می‌ریزد\nتیز می‌روی جانا ترسمت فرومانی\n\nدل ز ناوک چشمت گوش داشتم لیکن\nابروی کماندارت می‌برد به پیشانی\n\nجمع کن به احسانی حافظ پریشان را\nای شکنج گیسویت مجمع پریشانی\n\nگر تو فارغی از ما ای نگار سنگین دل\nحال خود بخواهم گفت پیش آصف ثانی\n\n",
            "Source": "https://ganjoor.net/hafez/ghazal/sh473/",
            "Title": "\r\nغزل شمارهٔ ۴۷۳"
        },
        "2603": {
            "Audio": null,
            "Author": "حافظ",
            "Book": "غزلیات حافظ",
            "Poem": "هواخواه توام جانا و می‌دانم که می‌دانی\nکه هم نادیده می‌بینی و هم ننوشته می‌خوانی\n\nملامتگو چه دریابد میان عاشق و معشوق\nنبیند چشم نابینا خصوص اسرار پنهانی\n\nبیفشان زلف و صوفی را به پابازی و رقص آور\nکه از هر رقعه دلقش هزاران بت بیفشانی\n\nگشاد کار مشتاقان در آن ابروی دلبند است\nخدا را یک نفس بنشین گره بگشا ز پیشانی\n\nملک در سجده آدم زمین بوس تو نیت کرد\nکه در حسن تو لطفی دید بیش از حد انسانی\n\nچراغ افروز چشم ما نسیم زلف جانان است\nمباد این جمع را یا رب غم از باد پریشانی\n\nدریغا عیش شبگیری که در خواب سحر بگذشت\nندانی قدر وقت ای دل مگر وقتی که درمانی\n\nملول از همرهان بودن طریق کاردانی نیست\nبکش دشواری منزل به یاد عهد آسانی\n\nخیال چنبر زلفش فریبت می‌دهد حافظ\nنگر تا حلقه اقبال ناممکن نجنبانی\n\n",
            "Source": "https://ganjoor.net/hafez/ghazal/sh474/",
            "Title": "\r\nغزل شمارهٔ ۴۷۴"
        },
        "2604": {
            "Audio": "https://i.ganjoor.net/a/2604.ogg",
            "Author": "حافظ",
            "Book": "غزلیات حافظ",
            "Poem": "گفتند خلایق که تویی یوسف ثانی\nچون نیک بدیدم به حقیقت به از آنی\n\nشیرینتر از آنی به شکرخنده که گویم\nای خسرو خوبان که تو شیرین زمانی\n\nتشبیه دهانت نتوان کرد به غنچه\nهرگز نبود غنچه بدین تنگ دهانی\n\nصد بار بگفتی که دهم زان دهنت کام\nچون سوسن آزاده چرا جمله زبانی\n\nگویی بدهم کامت و جانت بستانم\nترسم ندهی کامم و جانم بستانی\n\nچشم تو خدنگ از سپر جان گذراند\nبیمار که دیده‌ست بدین سخت کمانی\n\nچون اشک بیندازیش از دیده مردم\nآن را که دمی از نظر خویش برانی\n\n",
            "Source": "https://ganjoor.net/hafez/ghazal/sh475/",
            "Title": "\r\nغزل شمارهٔ ۴۷۵"
        },
        "2605": {
            "Audio": null,
            "Author": "حافظ",
            "Book": "غزلیات حافظ",
            "Poem": "نسیم صبح سعادت بدان نشان که تو دانی\nگذر به کوی فلان کن در آن زمان که تو دانی\n\nتو پیک خلوت رازی و دیده بر سر راهت\nبه مردمی نه به فرمان چنان بران که تو دانی\n\nبگو که جان عزیزم ز دست رفت خدا را\nز لعل روح فزایش ببخش آن که تو دانی\n\nمن این حروف نوشتم چنان که غیر ندانست\nتو هم ز روی کرامت چنان بخوان که تو دانی\n\nخیال تیغ تو با ما حدیث تشنه و آب است\nاسیر خویش گرفتی بکش چنان که تو دانی\n\nامید در کمر زرکشت چگونه ببندم\nدقیقه‌ایست نگارا در آن میان که تو دانی\n\nیکیست ترکی و تازی در این معامله حافظ\nحدیث عشق بیان کن بدان زبان که تو دانی\n\n",
            "Source": "https://ganjoor.net/hafez/ghazal/sh476/",
            "Title": "\r\nغزل شمارهٔ ۴۷۶"
        },
        "2606": {
            "Audio": "https://i.ganjoor.net/a/2606.ogg",
            "Author": "حافظ",
            "Book": "غزلیات حافظ",
            "Poem": "دو یار زیرک و از باده کهن دومنی\nفراغتی و کتابی و گوشه چمنی\n\nمن این مقام به دنیا و آخرت ندهم\nاگر چه در پی ام افتند هر دم انجمنی\n\nهر آن که کنج قناعت به گنج دنیا داد\nفروخت یوسف مصری به کمترین ثمنی\n\nبیا که رونق این کارخانه کم نشود\nبه زهد همچو تویی یا به فسق همچو منی\n\nز تندباد حوادث نمی‌توان دیدن\nدر این چمن که گلی بوده است یا سمنی\n\nببین در آینه جام نقش بندی غیب\nکه کس به یاد ندارد چنین عجب زمنی\n\nاز این سموم که بر طرف بوستان بگذشت\nعجب که بوی گلی هست و رنگ نسترنی\n\nبه صبر کوش تو ای دل که حق رها نکند\nچنین عزیز نگینی به دست اهرمنی\n\nمزاج دهر تبه شد در این بلا حافظ\nکجاست فکر حکیمی و رای برهمنی\n\n",
            "Source": "https://ganjoor.net/hafez/ghazal/sh477/",
            "Title": "\r\nغزل شمارهٔ ۴۷۷"
        },
        "2607": {
            "Audio": null,
            "Author": "حافظ",
            "Book": "غزلیات حافظ",
            "Poem": "نوش کن جام شراب یک منی\nتا بدان بیخ غم از دل برکنی\n\nدل گشاده دار چون جام شراب\nسر گرفته چند چون خم دنی\n\nچون ز جام بیخودی رطلی کشی\nکم زنی از خویشتن لاف منی\n\nسنگسان شو در قدم نی همچو آب\nجمله رنگ آمیزی و تردامنی\n\nدل به می دربند تا مردانه وار\nگردن سالوس و تقوا بشکنی\n\nخیز و جهدی کن چو حافظ تا مگر\nخویشتن در پای معشوق افکنی\n\n",
            "Source": "https://ganjoor.net/hafez/ghazal/sh478/",
            "Title": "\r\nغزل شمارهٔ ۴۷۸"
        },
        "2608": {
            "Audio": null,
            "Author": "حافظ",
            "Book": "غزلیات حافظ",
            "Poem": "صبح است و ژاله می‌چکد از ابر بهمنی\nبرگ صبوح ساز و بده جام یک منی\n\nدر بحر مایی و منی افتاده‌ام بیار\nمی تا خلاص بخشدم از مایی و منی\n\nخون پیاله خور که حلال است خون او\nدر کار یار باش که کاریست کردنی\n\nساقی به دست باش که غم در کمین ماست\nمطرب نگاه دار همین ره که می‌زنی\n\nمی ده که سر به گوش من آورد چنگ و گفت\nخوش بگذران و بشنو از این پیر منحنی\n\nساقی به بی‌نیازی رندان که می بده\nتا بشنوی ز صوت مغنی هوالغنی\n\n",
            "Source": "https://ganjoor.net/hafez/ghazal/sh479/",
            "Title": "\r\nغزل شمارهٔ ۴۷۹"
        },
        "2609": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای که در کشتن ما هیچ مدارا نکنی\nسود و سرمایه بسوزی و محابا نکنی\n\nدردمندان بلا زهر هلاهل دارند\nقصد این قوم خطا باشد هان تا نکنی\n\nرنج ما را که توان برد به یک گوشه چشم\nشرط انصاف نباشد که مداوا نکنی\n\nدیده ما چو به امید تو دریاست چرا\nبه تفرج گذری بر لب دریا نکنی\n\nنقل هر جور که از خلق کریمت کردند\nقول صاحب غرضان است تو آن‌ها نکنی\n\nبر تو گر جلوه کند شاهد ما ای زاهد\nاز خدا جز می و معشوق تمنا نکنی\n\nحافظا سجده به ابروی چو محرابش بر\nکه دعایی ز سر صدق جز آن جا نکنی\n\n",
            "Source": "https://ganjoor.net/hafez/ghazal/sh480/",
            "Title": "\r\nغزل شمارهٔ ۴۸۰"
        },
        "2610": {
            "Audio": null,
            "Author": "حافظ",
            "Book": "غزلیات حافظ",
            "Poem": "بشنو این نکته که خود را ز غم آزاده کنی\nخون خوری گر طلب روزی ننهاده کنی\n\nآخرالامر گل کوزه گران خواهی شد\nحالیا فکر سبو کن که پر از باده کنی\n\nگر از آن آدمیانی که بهشتت هوس است\nعیش با آدمی ای چند پری زاده کنی\n\nتکیه بر جای بزرگان نتوان زد به گزاف\nمگر اسباب بزرگی همه آماده کنی\n\nاجرها باشدت ای خسرو شیرین دهنان\nگر نگاهی سوی فرهاد دل افتاده کنی\n\nخاطرت کی رقم فیض پذیرد هیهات\nمگر از نقش پراگنده ورق ساده کنی\n\nکار خود گر به کرم بازگذاری حافظ\nای بسا عیش که با بخت خداداده کنی\n\nای صبا بندگی خواجه جلال الدین کن\nکه جهان پرسمن و سوسن آزاده کنی\n\n",
            "Source": "https://ganjoor.net/hafez/ghazal/sh481/",
            "Title": "\r\nغزل شمارهٔ ۴۸۱"
        },
        "2611": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای دل به کوی عشق گذاری نمی‌کنی\nاسباب جمع داری و کاری نمی‌کنی\n\nچوگان حکم در کف و گویی نمی‌زنی\nباز ظفر به دست و شکاری نمی‌کنی\n\nاین خون که موج می‌زند اندر جگر تو را\nدر کار رنگ و بوی نگاری نمی‌کنی\n\nمشکین از آن نشد دم خلقت که چون صبا\nبر خاک کوی دوست گذاری نمی‌کنی\n\nترسم کز این چمن نبری آستین گل\nکز گلشنش تحمل خاری نمی‌کنی\n\nدر آستین جان تو صد نافه مدرج است\nوان را فدای طره یاری نمی‌کنی\n\nساغر لطیف و دلکش و می افکنی به خاک\nو اندیشه از بلای خماری نمی‌کنی\n\nحافظ برو که بندگی پادشاه وقت\nگر جمله می‌کنند تو باری نمی‌کنی\n\n",
            "Source": "https://ganjoor.net/hafez/ghazal/sh482/",
            "Title": "\r\nغزل شمارهٔ ۴۸۲"
        },
        "2612": {
            "Audio": null,
            "Author": "حافظ",
            "Book": "غزلیات حافظ",
            "Poem": "سحرگه ره روی در سرزمینی\nهمی‌گفت این معما با قرینی\n\nکه ای صوفی شراب آن گه شود صاف\nخدا زان خرقه بیزار است صد بار\n\nکه صد بت باشدش در آستینی\nمروت گر چه نامی بی‌نشان است\n\nنیازی عرضه کن بر نازنینی\nثوابت باشد ای دارای خرمن\n\nاگر رحمی کنی بر خوشه چینی\nنمی‌بینم نشاط عیش در کس\n\nنه درمان دلی نه درد دینی\nدرون‌ها تیره شد باشد که از غیب\n\nچراغی برکند خلوت نشینی\nگر انگشت سلیمانی نباشد\n\nچه خاصیت دهد نقش نگینی\nاگر چه رسم خوبان تندخوییست\n\nچه باشد گر بسازد با غمینی\nره میخانه بنما تا بپرسم\n\nمآل خویش را از پیش بینی\nنه حافظ را حضور درس خلوت\n\nنه دانشمند را علم الیقینی\n",
            "Source": "https://ganjoor.net/hafez/ghazal/sh483/",
            "Title": "\r\nغزل شمارهٔ ۴۸۳"
        },
        "2613": {
            "Audio": null,
            "Author": "حافظ",
            "Book": "غزلیات حافظ",
            "Poem": "تو مگر بر لب آبی به هوس بنشینی\nور نه هر فتنه که بینی همه از خود بینی\n\nبه خدایی که تویی بنده بگزیده او\nکه بر این چاکر دیرینه کسی نگزینی\n\nگر امانت به سلامت ببرم باکی نیست\nبی دلی سهل بود گر نبود بی‌دینی\n\nادب و شرم تو را خسرو مه رویان کرد\nآفرین بر تو که شایسته صد چندینی\n\nعجب از لطف تو ای گل که نشستی با خار\nظاهرا مصلحت وقت در آن می‌بینی\n\nصبر بر جور رقیبت چه کنم گر نکنم\nعاشقان را نبود چاره به جز مسکینی\n\nباد صبحی به هوایت ز گلستان برخاست\nکه تو خوشتر ز گل و تازه‌تر از نسرینی\n\nشیشه بازی سرشکم نگری از چپ و راست\nگر بر این منظر بینش نفسی بنشینی\n\nسخنی بی‌غرض از بنده مخلص بشنو\nای که منظور بزرگان حقیقت بینی\n\nنازنینی چو تو پاکیزه دل و پاک نهاد\nبهتر آن است که با مردم بد ننشینی\n\nسیل این اشک روان صبر و دل حافظ برد\nبلغ الطاقه یا مقله عینی بینی\n\nتو بدین نازکی و سرکشی ای شمع چگل\nلایق بندگی خواجه جلال الدینی\n\n",
            "Source": "https://ganjoor.net/hafez/ghazal/sh484/",
            "Title": "\r\nغزل شمارهٔ ۴۸۴"
        },
        "2614": {
            "Audio": null,
            "Author": "حافظ",
            "Book": "غزلیات حافظ",
            "Poem": "ساقیا سایه ابر است و بهار و لب جوی\nمن نگویم چه کن ار اهل دلی خود تو بگوی\n\nبوی یک رنگی از این نقش نمی‌آید خیز\nدلق آلوده صوفی به می ناب بشوی\n\nسفله طبع است جهان بر کرمش تکیه مکن\nای جهان دیده ثبات قدم از سفله مجوی\n\nدو نصیحت کنمت بشنو و صد گنج ببر\nاز در عیش درآ و به ره عیب مپوی\n\nشکر آن را که دگربار رسیدی به بهار\nبیخ نیکی بنشان و ره تحقیق بجوی\n\nروی جانان طلبی آینه را قابل ساز\nور نه هرگز گل و نسرین ندمد ز آهن و روی\n\nگوش بگشای که بلبل به فغان می‌گوید\nخواجه تقصیر مفرما گل توفیق ببوی\n\nگفتی از حافظ ما بوی ریا می‌آید\nآفرین بر نفست باد که خوش بردی بوی\n\n",
            "Source": "https://ganjoor.net/hafez/ghazal/sh485/",
            "Title": "\r\nغزل شمارهٔ ۴۸۵"
        },
        "2615": {
            "Audio": null,
            "Author": "حافظ",
            "Book": "غزلیات حافظ",
            "Poem": "بلبل ز شاخ سرو به گلبانگ پهلوی\nمی‌خواند دوش درس مقامات معنوی\n\nیعنی بیا که آتش موسی نمود گل\nتا از درخت نکته توحید بشنوی\n\nمرغان باغ قافیه سنجند و بذله گوی\nتا خواجه می خورد به غزل‌های پهلوی\n\nجمشید جز حکایت جام از جهان نبرد\nزنهار دل مبند بر اسباب دنیوی\n\nاین قصه عجب شنو از بخت واژگون\nما را بکشت یار به انفاس عیسوی\n\nخوش وقت بوریا و گدایی و خواب امن\nکاین عیش نیست درخور اورنگ خسروی\n\nچشمت به غمزه خانه مردم خراب کرد\nمخموریت مباد که خوش مست می‌روی\n\nدهقان سالخورده چه خوش گفت با پسر\nکای نور چشم من به جز از کشته ندروی\n\nساقی مگر وظیفه حافظ زیاده داد\nکاشفته گشت طره دستار مولوی\n\n",
            "Source": "https://ganjoor.net/hafez/ghazal/sh486/",
            "Title": "\r\nغزل شمارهٔ ۴۸۶"
        },
        "2616": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای بی‌خبر بکوش که صاحب خبر شوی\nتا راهرو نباشی کی راهبر شوی\n\nدر مکتب حقایق پیش ادیب عشق\nهان ای پسر بکوش که روزی پدر شوی\n\nدست از مس وجود چو مردان ره بشوی\nتا کیمیای عشق بیابی و زر شوی\n\nخواب و خورت ز مرتبه خویش دور کرد\nآن گه رسی به خویش که بی خواب و خور شوی\n\nگر نور عشق حق به دل و جانت اوفتد\nبالله کز آفتاب فلک خوبتر شوی\n\nیک دم غریق بحر خدا شو گمان مبر\nکز آب هفت بحر به یک موی تر شوی\n\nاز پای تا سرت همه نور خدا شود\nدر راه ذوالجلال چو بی پا و سر شوی\n\nوجه خدا اگر شودت منظر نظر\nزین پس شکی نماند که صاحب نظر شوی\n\nبنیاد هستی تو چو زیر و زبر شود\nدر دل مدار هیچ که زیر و زبر شوی\n\nگر در سرت هوای وصال است حافظا\nباید که خاک درگه اهل هنر شوی\n\n",
            "Source": "https://ganjoor.net/hafez/ghazal/sh487/",
            "Title": "\r\nغزل شمارهٔ ۴۸۷"
        },
        "2617": {
            "Audio": null,
            "Author": "حافظ",
            "Book": "غزلیات حافظ",
            "Poem": "سحرم هاتف میخانه به دولتخواهی\nگفت بازآی که دیرینه این درگاهی\n\nهمچو جم جرعه ما کش که ز سر دو جهان\nپرتو جام جهان بین دهدت آگاهی\n\nبر در میکده رندان قلندر باشند\nکه ستانند و دهند افسر شاهنشاهی\n\nخشت زیر سر و بر تارک هفت اختر پای\nدست قدرت نگر و منصب صاحب جاهی\n\nسر ما و در میخانه که طرف بامش\nبه فلک بر شد و دیوار بدین کوتاهی\n\nقطع این مرحله بی همرهی خضر مکن\nظلمات است بترس از خطر گمراهی\n\nاگرت سلطنت فقر ببخشند ای دل\nکمترین ملک تو از ماه بود تا ماهی\n\nتو دم فقر ندانی زدن از دست مده\nمسند خواجگی و مجلس تورانشاهی\n\nحافظ خام طمع شرمی از این قصه بدار\nعملت چیست که فردوس برین می‌خواهی\n\n",
            "Source": "https://ganjoor.net/hafez/ghazal/sh488/",
            "Title": "\r\nغزل شمارهٔ ۴۸۸"
        },
        "2618": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای در رخ تو پیدا انوار پادشاهی\nدر فکرت تو پنهان صد حکمت الهی\n\nکلک تو بارک الله بر ملک و دین گشاده\nصد چشمه آب حیوان از قطره سیاهی\n\nبر اهرمن نتابد انوار اسم اعظم\nملک آن توست و خاتم فرمای هر چه خواهی\n\nدر حکمت سلیمان هر کس که شک نماید\nبر عقل و دانش او خندند مرغ و ماهی\n\nباز ار چه گاه گاهی بر سر نهد کلاهی\nمرغان قاف دانند آیین پادشاهی\n\nتیغی که آسمانش از فیض خود دهد آب\nتنها جهان بگیرد بی منت سپاهی\n\nکلک تو خوش نویسد در شان یار و اغیار\nتعویذ جان فزایی افسون عمر کاهی\n\nای عنصر تو مخلوق از کیمیای عزت\nو ای دولت تو ایمن از وصمت تباهی\n\nساقی بیار آبی از چشمه خرابات\nتا خرقه‌ها بشوییم از عجب خانقاهی\n\nعمریست پادشاها کز می تهیست جامم\nاینک ز بنده دعوی و از محتسب گواهی\n\nگر پرتوی ز تیغت بر کان و معدن افتد\nیاقوت سرخ رو را بخشند رنگ کاهی\n\nدانم دلت ببخشد بر عجز شب نشینان\nگر حال بنده پرسی از باد صبحگاهی\n\nجایی که برق عصیان بر آدم صفی زد\nما را چگونه زیبد دعوی بی‌گناهی\n\nحافظ چو پادشاهت گه گاه می‌برد نام\nرنجش ز بخت منما بازآ به عذرخواهی\n\n",
            "Source": "https://ganjoor.net/hafez/ghazal/sh489/",
            "Title": "\r\nغزل شمارهٔ ۴۸۹"
        },
        "2619": {
            "Audio": null,
            "Author": "حافظ",
            "Book": "غزلیات حافظ",
            "Poem": "در همه دیر مغان نیست چو من شیدایی\nخرقه جایی گرو باده و دفتر جایی\n\nدل که آیینه شاهیست غباری دارد\nاز خدا می‌طلبم صحبت روشن رایی\n\nکرده‌ام توبه به دست صنم باده فروش\nکه دگر می نخورم بی رخ بزم آرایی\n\nنرگس ار لاف زد از شیوه چشم تو مرنج\nنروند اهل نظر از پی نابینایی\n\nشرح این قصه مگر شمع برآرد به زبان\nور نه پروانه ندارد به سخن پروایی\n\nجوی‌ها بسته‌ام از دیده به دامان که مگر\nدر کنارم بنشانند سهی بالایی\n\nکشتی باده بیاور که مرا بی رخ دوست\nگشت هر گوشه چشم از غم دل دریایی\n\nسخن غیر مگو با من معشوقه پرست\nکز وی و جام می‌ام نیست به کس پروایی\n\nاین حدیثم چه خوش آمد که سحرگه می‌گفت\nبر در میکده‌ای با دف و نی ترسایی\n\nگر مسلمانی از این است که حافظ دارد\nآه اگر از پی امروز بود فردایی\n\n",
            "Source": "https://ganjoor.net/hafez/ghazal/sh490/",
            "Title": "\r\nغزل شمارهٔ ۴۹۰"
        },
        "2620": {
            "Audio": null,
            "Author": "حافظ",
            "Book": "غزلیات حافظ",
            "Poem": "به چشم کرده‌ام ابروی ماه سیمایی\nخیال سبزخطی نقش بسته‌ام جایی\n\nامید هست که منشور عشقبازی من\nاز آن کمانچه ابرو رسد به طغرایی\n\nسرم ز دست بشد چشم از انتظار بسوخت\nدر آرزوی سر و چشم مجلس آرایی\n\nمکدر است دل آتش به خرقه خواهم زد\nبیا ببین که که را می‌کند تماشایی\n\nبه روز واقعه تابوت ما ز سرو کنید\nکه می‌رویم به داغ بلندبالایی\n\nزمام دل به کسی داده‌ام من درویش\nکه نیستش به کس از تاج و تخت پروایی\n\nدر آن مقام که خوبان ز غمزه تیغ زنند\nعجب مدار سری اوفتاده در پایی\n\nمرا که از رخ او ماه در شبستان است\nکجا بود به فروغ ستاره پروایی\n\nفراق و وصل چه باشد رضای دوست طلب\nکه حیف باشد از او غیر او تمنایی\n\nدرر ز شوق برآرند ماهیان به نثار\nاگر سفینه حافظ رسد به دریایی\n\n",
            "Source": "https://ganjoor.net/hafez/ghazal/sh491/",
            "Title": "\r\nغزل شمارهٔ ۴۹۱"
        },
        "2621": {
            "Audio": null,
            "Author": "حافظ",
            "Book": "غزلیات حافظ",
            "Poem": "سلامی چو بوی خوش آشنایی\nبدان مردم دیده روشنایی\n\nدرودی چو نور دل پارسایان\nبدان شمع خلوتگه پارسایی\n\nنمی‌بینم از همدمان هیچ بر جای\nدلم خون شد از غصه ساقی کجایی\n\nز کوی مغان رخ مگردان که آن جا\nفروشند مفتاح مشکل گشایی\n\nعروس جهان گر چه در حد حسن است\nز حد می‌برد شیوه بی‌وفایی\n\nدل خسته من گرش همتی هست\nنخواهد ز سنگین دلان مومیایی\n\nمی صوفی افکن کجا می‌فروشند\nکه در تابم از دست زهد ریایی\n\nرفیقان چنان عهد صحبت شکستند\nکه گویی نبوده‌ست خود آشنایی\n\nمرا گر تو بگذاری ای نفس طامع\nبسی پادشایی کنم در گدایی\n\nبیاموزمت کیمیای سعادت\nز همصحبت بد جدایی جدایی\n\nمکن حافظ از جور دوران شکایت\nچه دانی تو ای بنده کار خدایی\n\n",
            "Source": "https://ganjoor.net/hafez/ghazal/sh492/",
            "Title": "\r\nغزل شمارهٔ ۴۹۲"
        },
        "2622": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای پادشه خوبان داد از غم تنهایی\nدل بی تو به جان آمد وقت است که بازآیی\n\nدایم گل این بستان شاداب نمی‌ماند\nدریاب ضعیفان را در وقت توانایی\n\nدیشب گله زلفش با باد همی‌کردم\nگفتا غلطی بگذر زین فکرت سودایی\n\nصد باد صبا این جا با سلسله می‌رقصند\nاین است حریف ای دل تا باد نپیمایی\n\nمشتاقی و مهجوری دور از تو چنانم کرد\nکز دست بخواهد شد پایاب شکیبایی\n\nیا رب به که شاید گفت این نکته که در عالم\nرخساره به کس ننمود آن شاهد هرجایی\n\nساقی چمن گل را بی روی تو رنگی نیست\nشمشاد خرامان کن تا باغ بیارایی\n\nای درد توام درمان در بستر ناکامی\nو ای یاد توام مونس در گوشه تنهایی\n\nدر دایره قسمت ما نقطه تسلیمیم\nلطف آن چه تو اندیشی حکم آن چه تو فرمایی\n\nفکر خود و رای خود در عالم رندی نیست\nکفر است در این مذهب خودبینی و خودرایی\n\nزین دایره مینا خونین جگرم می ده\nتا حل کنم این مشکل در ساغر مینایی\n\nحافظ شب هجران شد بوی خوش وصل آمد\nشادیت مبارک باد ای عاشق شیدایی\n\n",
            "Source": "https://ganjoor.net/hafez/ghazal/sh493/",
            "Title": "\r\nغزل شمارهٔ ۴۹۳"
        },
        "2623": {
            "Audio": null,
            "Author": "حافظ",
            "Book": "غزلیات حافظ",
            "Poem": "ای دل گر از آن چاه زنخدان به درآیی\nهر جا که روی زود پشیمان به درآیی\n\nهش دار که گر وسوسه عقل کنی گوش\nآدم صفت از روضه رضوان به درآیی\n\nشاید که به آبی فلکت دست نگیرد\nگر تشنه لب از چشمه حیوان به درآیی\n\nجان می‌دهم از حسرت دیدار تو چون صبح\nباشد که چو خورشید درخشان به درآیی\n\nچندان چو صبا بر تو گمارم دم همت\nکز غنچه چو گل خرم و خندان به درآیی\n\nدر تیره شب هجر تو جانم به لب آمد\nوقت است که همچون مه تابان به درآیی\n\nبر رهگذرت بسته‌ام از دیده دو صد جوی\nتا بو که تو چون سرو خرامان به درآیی\n\nحافظ مکن اندیشه که آن یوسف مه رو\nبازآید و از کلبه احزان به درآیی\n\n",
            "Source": "https://ganjoor.net/hafez/ghazal/sh494/",
            "Title": "\r\nغزل شمارهٔ ۴۹۴"
        },
        "2624": {
            "Audio": null,
            "Author": "حافظ",
            "Book": "غزلیات حافظ",
            "Poem": "می خواه و گل افشان کن از دهر چه می‌جویی\nاین گفت سحرگه گل بلبل تو چه می‌گویی\n\nمسند به گلستان بر تا شاهد و ساقی را\nلب گیری و رخ بوسی می نوشی و گل بویی\n\nشمشاد خرامان کن و آهنگ گلستان کن\nتا سرو بیاموزد از قد تو دلجویی\n\nتا غنچه خندانت دولت به که خواهد داد\nای شاخ گل رعنا از بهر که می‌رویی\n\nامروز که بازارت پرجوش خریدار است\nدریاب و بنه گنجی از مایه نیکویی\n\nچون شمع نکورویی در رهگذر باد است\nطرف هنری بربند از شمع نکورویی\n\nآن طره که هر جعدش صد نافه چین ارزد\nخوش بودی اگر بودی بوییش ز خوش خویی\n\nهر مرغ به دستانی در گلشن شاه آمد\nبلبل به نواسازی حافظ به غزل گویی\n\n",
            "Source": "https://ganjoor.net/hafez/ghazal/sh495/",
            "Title": "\r\nغزل شمارهٔ ۴۹۵"
        }
    }
]